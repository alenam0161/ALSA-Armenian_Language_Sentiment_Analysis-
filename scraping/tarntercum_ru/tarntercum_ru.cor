Նավը կանգ առավ Սաութհեմփթընում, և նավաստիները թույտվություն ստացան իջնել ափ: Նրանցից մեկը՝ Հենդրիյկ Վերստեեգը, աջ ուսին դրել էր մի կապիկ, ձախ ուսին՝ մի թութակ և կրծքին էր սեղմել հնդկական գործվածքի մի հակ, որը ցանկանում էր, ինչպես և կենդանիներին, քաղաքում վաճառել:  Գարնան սկիզբն էր, և օրը շուտ էր մթնում: Հենդրիյկ Վերստեեգը գազի լապտերների աղոտ լուսավորության տակ լայն քայլերով անցնում էր մշուշապատ փողոցներով: Նավաստին մտածում էր, որ շուտով վերադառնալու է Ամստերդամ, երեք տարվա ընդմիջումից հետո տեսնելու է մորը, տեսնելու է Մոնիկենդամում իրեն սպասող նշանածին: Նա մտքում ծանրութեթև էր անում, թե ինչ եկամուտ են բերելու կենդանիներն ու գործվածքը և փնտրում էր որևէ խանութ, որտեղ կկարողանար վաճառել այս չնաշխարհիկ ապրանքները: Ըբավ Բար փողոցում նրան մոտեցավ վայելչատես մի պարոն և հարցրեց, թե չէ՞ր կամենա արդյոք թութակը վաճառել: -Իմ ուզածը,- ասաց պարոնը,- հենց այս թռչունն է: Ինձ անհրաժեշտ է մեկը, որ հետս խոսի՝ առանց սպասելու իմ պատասխանին: Եվ հետո, ես մենակ եմ ապրում: Ինչպես և հոլանդացի նավաստիների մեծ մասը Հենդրիյկ Վերստեեգը անգլերեն խոսում էր: Նա ասաց իր գինը, որին անծանոթը համաձայնեց: -Հետևեք ինձ,- ասաց վերջինս,- ես բավական հեռու եմ ապրում: Դուք ինքներդ թութակին կդնեք իմ տանը եղած վանդակը: Հետո ցույց կտաք գործվածքները, և գուցե ճաշակիս համեմատ մի բան ճարվի: Երկնային պարգևից այնքան երջանիկ՝ Հենդրիյկ Վերստեեգը հետևեց ջենտլմենին և սկսեց կապկի գովքն անել՝ հուսալով, թե սրան էլ կհաջողվի ծախել: Նա ասում էր, թե կապիկը հազվագյուտ ցեղից է, որի ներկայացուցիչները լավագույնս դիմանում են Անգլիայի եղանակին և շատ արագ են վարժվում իրենց տիրոջը: Բայց շուտով Հենդրիյկ Վերստեեգը դադարեց խոսել: Զուր տեղն էր ջանք վատնում, քանի որ անծանոթը չէր պատասխանում և կարծես նույնիսկ չէր լսում: Նրանք լուռ կողք-կողքի շարունակեցին ճամփան: Միայն մառախուղից ահաբեկված կապիկը, կարոտելով հարազատ անտառները, արևադարձային օրը, երբեմն արձակում էր նորածնի ճիչ հիշեցնող աղաղակներ, և մեկ-մեկ էլ թութակն էր թևերը թափահարում: Մոտ մի ժամ քայլելուց հետո անծանոթը հանկարծ ասաց. -Մոտենում ենք իմ տանը: Նրանք քաղաքից դուրս էին եկել: Ճամփեզրին երկաթյա ճաղերով պատնեշված լայնարձակ պարտեզներ կային: Մերթ ընդ մերթ ծառերի արանքից  փայլփլում էին որևէ մենատան լուսավորված պատուհանների ցոլքերը: Ժամանակ առ ժամանակ հետևում մնացած ծովից հասնում էր սիրենաների չարագուշակ ճիչը: Անծանոթը կանգ առավ երկաթյա ցանկապատի առաջ, գրպանից հանեց բանալիների տրցակը, բացեց դարպասը ու, հենց որ Հենդրիյկը ներս մտավ, իսկույն փակեց: Վախը պատեց նավաստուն. պարտեզի խորքում նա աղոտ նշմարեց բավականին գեղեցիկ մի առանձնատուն, որի փակված փեղկերից սակայն ոչ մի լույս չէր սպրդում: Լռակյաց անծանոթ, անկյանք տուն՝ այս ամենը շատ էր չարագուշակ: Բայց Հենդրիյկը հիշեց, որ անծանոթը մենակ է ապրում: «Խենթի մեկն է»,- մտածեց նա, և քանի որ հոլանդացի նավաստի ասածդ հարկ եղածին չափ հարուստ չէ, որպեսզի մի մութ անկյուն քաշվի ու կողոպտվի, ամաչեց րոպեական մի կասկածից: -Եթե լուցկի ունեք, լուսավորեք,-ասաց անծանոթը՝ բանալին մտցնելով մենատան դռան կողպեքի մեջ: Նավաստին հնազանդվեց: Հենց որ ներս մտան, անծանոթը բերեց մի լապտեր, որի շողքի տակ շուտով երևաց ճաշակով կահավորված մի սրահ: Հենդրիյկ Վերստեեգը միանգամայն խաղաղվել էր: Արդեն հույս ուներ, որ արտառոց ուղեկիցը կգնի նաև գործվածքի մեծ մասը: Անծանոթը, որ դուրս էր եկել սրահից, վերադարձավ՝ ձեռքին վանդակ: -Թութակը մեջը դրեք,- ասաց նա,- թառի վրա կտեղափոխեմ միայն այն ժամանակ, երբ ընտելանա և կարողանա ասել այն, ինչ որ ես եմ ուզում: Հետո շլմորած թութակի վրա փակելով վանդակի դռնակը՝ նավաստուն խնդրեց վերցնել լապտերը և գնալ հարևան սենյակ, որտեղ իր ասելով գործվածքը փռելու հարմար սեղան կար: Հենդրիյկ Վերստեեգը հլու հնազանդ գնաց նշված սենյակը: Դուռը իսկույն ևեթ փակվեց իր հետևից, և լսեց, թե ինչպես է բանալին պտտվում կողպեքի մեջ: Նա բանտարկված էր: Շվարած նավաստին լապտերը դրեց սեղանին և փորձեց հրելով դուռը ջարդել: Բայց մի ձայն կանգնեցրեց նրան. -Եվս մի քայլ և դուք մեռած եք, նավաստի: Գլուխը բարձրացնելով՝ Հենդրիյկը տեսավ մի երդիկ, որ մինչ այդ չէր նկատել, և որտեղից իրեն էր նայում ատրճանակի փողը: Նա սարսափից քար կտրեց: Իմաստ չուներ դիմադրելը, տվյալ դեպքում նրա դանակն անզոր էր: Նույնիսկ ատրճանակը անօգուտ կլիներ: Անծանոթը, որի ողորմածությանն էր հանձնված, պատսպարվել էր պատի հետևում երդիկի կողքին, որից հետևում էր նավաստուն և միայն ատրճանակ պահած ձեռքն էր դուրս հանել: -Ուշի ուշով լսեք ինձ,- ասաց անծանոթը,- և հնազանդվեք: Հարկադիր ծառայությունը, որ ինձ եք մատուցելու, կհատուցվի: Թեև ընտրության հնարավորություն էլ չունեք: Պետք է անվարան հնազանդվեք ինձ, թե չէ շանսատակ կանեմ: Բացեք սեղանի գզրոցը…Այնտեղ վեցկրականի ատրճանակ կա՝ մեջը հինգ փամփուշտ…Վերցրեք այն:  Հոլանդացի նավաստին ենթարկվում էր՝ գրեթե անգիտակցաբար: Ուսից կառչած կապիկը սարսափահար ճիչեր էր արձակում և ամբողջ մարմնով դողում: Անծանոթը շարունակեց. -Սենյակի խորքում վարագույր կա: Հետ քաշեք: Հենդրիյկը վարագույրը հետ քաշեց և տեսավ մահճակալին փռված մի կնոջ, որի ձեռքերն ու ոտքերը կապկպված էին, բերանը՝ լաթով խցկված: Կինը պաղատագին հայացքը սևեռել էր նավաստուն: -Արձակեք այդ կնոջ կապերը,- ասաց անծանոթը,- և բերանի լաթը հանեք: Հենց որ հրամանը կատարվեց, մատղաշ ու հրաշագեղ կինը ծունկի նետվեց ու նայելով երդիկի կողմը բղավեց. -Հարրի, այս ինչ խարդախ դարան եք լարել: Մի՞թե ինձ այս տունն եք բերել, որ սպանեք: Չէ՞ որ ասում էիք, վարձել եք, որ այստեղ անցկացնենք հաշտվելու առաջին շաբաթները: Կարծում էի, թե ապացուցել եմ: Կարծում էի, վերջնականապես համոզվել եք, որ ես երբեք չեմ մեղանչել…Հարրի, Հարրի, ես անմեղ եմ: -Չեմ հավատում,- շեշտակի ասաց անծանոթը: -Հարրի, ես անմեղ եմ,- կրկնեց երիտասարդ կինը խեղդուկ ձայնով: -Սրանք ձեր վերջին խոսքերն են, և ես լավ, շատ լավ կհիշեմ: Այդ բառերը հնչելու են ականջիս ողջ կյանքիս ընթացքում,- անծանոթի ձայնը մի պահ դողդողաց, բայց անմիջապես վերստացավ իր նախկին ուժգնությունը:-Որովհետև ես ձեզ դեռևս սիրում եմ,- ավելացրեց նա,- եթե ավելի քիչ սիրեի, ինքս կսպանեի: Բայց չեմ կարող, որովհետև սիրում եմ ձեզ… Իսկ այժմ, նավաստի, եթե մինչև տասը հաշվեմ, ու դուք գնդակը չմխրճեք այս կնոջ գլուխը, մեռած կթավալվեք նրա ոտքերի տակ: Մեկ, երկու, երեք… Եվ մինչ անծանոթը կհասցներ հաշվել չորսը, սարսափահար Հենդրիյկը կրակեց կնոջ վրա, որը դեռևս ծնկաչոք՝ նավաստուն էր գամել հայացքը: Կինը բերանքսիվայր ընկավ գետին: Գնդակը դիպել էր ճակատին: Երդիկից արձակված կրակոցը նույն պահին խոցեց նավաստու աջ քունքը: Նա փռվեց սեղանին, մինչդեռ ահաբեկված կապիկը, ճղճղան ճիչեր արձակելով, պահ մտավ նրա թիկնոցի մեջ: Հաջորդ օրը անցորդները, որ Սաութհեմփթընի արվարձանի մենատնից հասած տարօրինակ ճիչեր էին լսել, այս մասին հայտնեցին ոստիկանատուն: Շուտով ոստիկանները եկան դեպքի վայրը և ջարդեցին դռները: Նրանք գտան երիտասարդ կնոջ և նավաստու դիակները: Հանկարծ, տիրոջ թիկնոցից դուրս պրծած կապիկը ցատկեց ոստիկաններից մեկի դեմքին: Նա բոլորին այնքան ահաբեկեց, որ մի քանի քայլ ընկրկելով և չհամարձակվելով նորից մոտենալ՝ սրանք ատրճանակը պարպեցին կապկի վրա:  Հետաքննությունը հանգեց միանգամայն պարզորոշ հետևության. նավաստին սպանել էր կնոջը, հետո էլ՝ ինքնասպան եղել: Այսուհանդերձ, ողբերգության հանգամանքները առեղծվածային էին թվում: Երկու դիակների ինքնությունը առանց դժվարության հաստատվեց, բայց թե ինչպես կարող էր լեդի Ֆինգալը՝ Անգլիայի պերի կինը, գյուղական այդ մեկուսի տանը մեն-մենակ գտնվել նախօրեին Սաութհեմփթըն ժամանած նավաստու հետ՝ այդպես էլ անհասկանալի մնաց: Մենատան տերը ոչ մի տեղեկություն չկարողացավ տալ, որ պարզաբանվեր եղելությունը: Մի շաբաթ առաջ տունը վարձով էր տրվել մի ոմն մանչեսթերցի Քոլինզի, որի հետքերը այդպես էլ չգտնվեցին: Այս Քոլինզը ակնոցավոր էր և ուներ կարմրահեր երկար մորուք, որը ամենայն հավանականությամբ կարող էր դնովի լինել: Լոնդոնից շուտափույթ ժամանեց լորդը: Նա պաշտում էր կնոջը, և նրա վիշտը հնարավոր չէր տեսնել առանց կսկիծի: Ինչպես բոլորը, նա ևս այս ամենից ոչինչ չէր հասկանում: Այս դեպքից հետո լորդը հեռացավ աշխարհիկ կյանքից: Հիմա ապրում է Քենսինգթընի իր տանը՝ ընկերակցությամբ մի համր ծառայի և մեկ էլ մի թութակի, որը շարունակ կրկնում է. -Հարրի, ես անմեղ եմ:  Թարգմանությունը՝ Վահրամ Աբաջյան 
Կարմիր մի բիծ, մութ ստվերներով եզերված, վառ ու պայծառ, սևափայլ մի բիծ՝ նման հստակ ուրվագծեր ունեցող վարդակի, որի շուրջբոլորը տարածվում են տարբեր երկարության լայն առվակներ, որոնք այնուհետև երկճյուղվելով ու նվազելով՝ դառնում են բարալիկ ծուռումուռ գծեր: Այս է առաջին հայացքից աչքի զարնում ողորկ ու կլոր, անցոլք, բայց և սադափափայլ, դալուկ մի մակերեսի՝ մի կիսագնդի վրա, որը նուրբ ծալքերով միաձուլվում է նույնքան դժգույն մի զանգվածի: Ճերմակությունը, հակադրվելով մթամած տեղանքին, որ հիշեցնում է զնդան, ցածրիկ սրահ կամ մատուռ, խավարի մեջ սփռում է լույսի աղոտ շողեր: Քիչ այն կողմ տարածությունը գրավում են գլանաձև սյուները, որոնց կանոնավոր շարքը հետզհետե հալչում է խորքերում, այնտեղ, ուր քարե լայն սանդուղքի ստորին մասն է նշմարվում: Սանդուղքը փոքր-ինչ թեքությամբ ձգվում է վեր և բարձրանալու հետ համընթաց փոքրանում է ու անհետանում սլացիկ կամարների արանքում: Սենյակում՝ սանդուղքի կամ սյունաշարի մոտ ոչ ոք չկա: Միայն առջևում աղոտ առկայծում է գետնին փռված մի մարմին, որի վրա պարզորոշ երևում է կարմիր բիծը: Պիրկ ու փարթամ, ձյունաճերմակ մարմին, որ անշուշտ փխրուն է ու խոցելի: Արյունոտված կիսագնդի կողքին հազիվ նկատելի անկյան տակ դիտողի հայացքի առջև հառնում է մեկ ուրիշ նման կլորություն: Թմբի գագաթը զարդարող բոլորապսակ, ավելի մուգ գույնի ցցուն պտուկը անվնաս է մնացել, մինչդեռ առաջինը գրեթե ամբողջովին քրքրված է և կամ քողարկված է լպրծուն վերքով: Խորքում՝ սանդուղքի վերևում մի սև ստվեր է ուրվագծվում՝ երկար ալեծոպ թիկնոցի մեջ փաթաթված մի մարդ, որն առանց ետ նայելու բարձրանում է վերջին աստիճաններով՝ ոճիրը գործելուց հետո: Երկաթյա բարձր արծաթափայլ հենարանին դրված խնկամանից օձագալար պտույտներով վեր է ելնում անկշիռ մի ծուխ: Սրան շատ մոտ հանգչում է կաթնահունց մարմինը, որի ձախ ստինքից կողի երկայնքով ու կոնքի վրայով հոսում են արյան լայն առվակներ: Նրբագեղ ձևերով կնոջ հոլանի, պիրկ մարմին է այդ, որը մեջքի վրա փռված է արևելյան նախշերով զարդարված գորգին: Գորգին նետված թավ բարձերը ընկել են կռնակի տակ և փոքր-ինչ վեր մղել կուրծքը: Գոտկատեղը շատ բարակ է, մի կողմ թեքված վիզը՝ երկարավուն, ետ ընկած գլուխը թաղված է խավարի մեջ, թեև կարելի է կռահել դիմագծերը, կիսաբաց բերանը, լայն բացված մահացոլք աչքերը և երկար սևաթույր մազերի ալիքվող հոսքը, որ խռիվ մի ներդաշնակությամբ սփռվել է ծանրածալ մի գործվածքի, ըստ երևույթին թավշի վրա, ուր հանգչում են նաև թևն ու ուսը: Դա հարթ, մուգ մանուշակագույն թավիշ է, կամ աղոտ լուսավորության տակ թվում է այդպիսին: Մանուշակագույնը, շագանակագույնը, կապույտը, կարծես, գերիշխում են բարձերի երանգներում ևս, որոնց մի մասն է միայն ծածկված թավշե գործվածքով, և որոնք ընկած են նաև ավելի ներքև՝ կնոջ իրանի և գոտկատեղի տակ: Գույների նման համադրությունն ունեն նաև գետնամած գորգի արևելյան նախշազարդերը: Ավելի հեռու նույն երանգները հանդիպում են քարե սալահատակի, սյուների, կամարների, սանդուղքի շինվածքներում և ավելի աղոտ ու անորոշ մակերեսներին, որտեղ կորչում են սրահի սահմանները: Սրահի մեծության մասին դժվար է գաղափար կազմել: Առաջին հայացքից թվում է, թե սպանված կինը քիչ տեղ չի գրավում սենյակում, բայց սանդուղքի լայն աստիճանները, ընդհակառակը, ցույց են տալիս, որ տեղն ընդարձակ է և իրականում տարածվում ու ձգվում է չորս բոլորը, աջ ու ձախ, մինչև որ հեռանալով միաձուլվում է կողք կողքի շարված սյուների շագանակագույնին և կապույտին ու թերևս գնում է ավելի հեռուն՝ դեպի ուրիշ բազմոցներ ու հաստ գորգեր, ուրիշ խոշտանգված մարմիններ, ուրիշ խնկամաններ: Դժվար է ասել նաև, թե որտեղից է թափանցում լույսը: Սյուների կամ գետնի վրա չկա ոչ մի նշույլ, որ կարելի լինի կռահել ճառագայթների ուղղությունը: Եվ հետո ոչ մի պատուհան, ոչ մի կանթեղ չի երևում: Դեպքի վայրը լուսավորողը, կարծես, կաթնահունց մարմինն է, ուռուցիկ ստինքներով կուրծքը, կոնքերի կորագիծը, փորը, մսեղ ազդրերը, ձգված ու չռված ոտքերը և մեջտեղի սևափայլ գեղմը՝ գրգռիչ, մատչելի, բայց այլևս անօգուտ: Տղամարդն արդեն մի քանի քայլ հեռացել է: Հիմա նա սանդուղքի առաջին աստիճանների վրա է և ուր որ է պիտի վեր բարձրանա: Ներքևի աստիճանները երկար են ու լայն, ինչպես որևէ կոթող, տաճար կամ թատրոն տանող սանդուղք: Հետո քիչ առ քիչ, բարձրանալու հետ համընթաց, փոքրանում են և կտրուկ թեքվում, դառնալով նեղ ու անձուկ մի անցում և կիսաշրջանն անգամ չբոլորած անհետանում են սլացիկ կամարների արանքում, որտեղ մութն ավելի խիտ է, և հնարավոր չէ իմանալ, արդյո՞ք ելքը պատնեշված է վանդակաշար ճաղերով, թե ոչ: Բայց տղամարդը չի նայում այս ուղղությամբ, ուր այնուամենայնիվ տանում են իր քայլերը: Ձախ ոտքը երկրորդ աստիճանին, աջ ոտքը՝ արդեն երրորդին, ծունկը ծալած՝ նա հետ է շրջվել, որպեսզի մի վերջին անգամ դիտի տեսարանը: Կտրուկ շրջադարձից գլուխն ու իրանը թեքվել են քայլքի հակառակ ուղղությամբ, իսկ երկար, ալեծոպ թիկնոցը, որ նա հապճեպ գցել է ուսերին և գոտկատեղի բարձրությամբ մի ձեռքով բռնել, գալարվել, ու փեշը կախվել է օդում այնպես, ասես տակից քամի փչեր: Քղանցքի վրա ալիքավոր երկտակ ծալքեր են գոյացել, որ թույլ են տալիս տեսնել ոսկեթելով ասեղնագործված կարմիր մետաքսե աստառը: Տղամարդու դիմագծերն անթափանց են, բայց լարված, ասես, անձկությամբ ու վախով սպասելիս լինի հանկարծահաս մի բանի: Թեև ավելի հավանական է, որ նա մի վերջին ակնարկ է նետել համր ու դժնի տեսարանին: Չնայած հետադարձ հայացքին՝ մարմինը թեթևակի առաջ է հակվել, կարծես, շարունակելիս լինի իր վերելքը: Աջ ձեռքը՝ այն մեկը, որ չի բռնել թիկնոցի եզրը, կիսով չափ երկարած է այն կողմը, ուր պետք է գտնվեր բազրիքը, եթե սանդուղքը նման բան ունենար: Անիմաստ ու անհասկանալի շարժում, եթե միայն հաշվի չառնենք բնազդը, որ մարդուն մղում է ապավինելու նույնիսկ չեղյալ մի հենարանի: Հայացքը, կարելի է հաստատապես ասել, ուղղված է դեպի զոհի մերկ մարմինը, որը փռված է բարձերի վրա՝ խաչաձև տարածված վերջույթներով, փոքր-ինչ վեր բարձրացած կրծքով, ետ ընկած գլխով: Սակայն սանդուղքի հայացքից գուցեև թաքցրել է նրա դեմքը: Դեռատի կնոջ աջ ձեռքը ընկած է հատակին՝ ճիշտ և ճիշտ սյան հիմքի մոտ: Երկաթյա մի ծանր ապարանջան սեղմել է փխրուն դաստակը: Թևը համարյա ստվերի մեջ է, միայն ձեռքի վրա է բավականաչափ լույս ընկնում և հստակորեն տեսանելի դարձնում նուրբ, չռված մատները, որ հպվել են սյան գլանաձև հենաքարին: Սև մետաղից մի շղթա գալարվել է հիմնաքարին և, ագուցվելով ապարանջանի վրա սարքված օղակին, դաստակը սեղմ կապել է սյունին: Թևի մյուս ծայրին բարձերին հենված կլոր ուսն է, որ նույնպես լավ է լուսավորված, ինչպես և վիզը, կուրծքը, մյուս ուսը, աղվամազով ծածկված անութը, նույն կերպ ետ ձգված ձախ թևն ու դաստակը: Նույնպիսի հնարքով դաստակը գամված է մեկ այլ սյան հիմնաքարին, որ երևում է մոտիկից ու ավելի պարզորոշ: Այստեղ երկաթյա ապարանջանն ու շղթան երևում են կատարյալ հստակությամբ և պատկերված են ամենանրբին մանրամասներով: Նույնպես հստակ ու ցայտուն, բայց արդեն մյուս կողմից, ավելի բարակ մի շղթա է ձգվում, որ անմիջապես կապված լինելով կոճին՝ երկու անգամ փաթաթվում է ոտքի շուրջը ու ամրանում գետնին գամված հաստ օղակին: Հետևում՝ մոտ մի մետրի վրա կամ գուցե մի քիչ ավելի, նույն կերպ շղթայված է նաև աջ ոտքը, թեև այնպես հստակ չի երևում, ինչպես ձախը: Ոտքը փոքր է, նուրբ, վայելչագեղ: Տեղ-տեղ շղթան ճմլել է միսը՝ առաջացնելով խորը, թեև ոչ լայն փոսեր: Շղթայի օղակները ձվաձև են, խիտ շարված, աչքի մեծության: Գետնին խփված օղակը նման է այն օղակներին, որ ծառայում են ձիերին կապելու համար: Այն գրեթե պառկած է քարե սալարկին, որին ամրացված է երկաթյա մի հաստ կեռով: Մի քանի մատնաչափ այն կողմ նշմարվում է գորգի եզրը, որը երկտակվել է ու ծալքավորվել, անշուշտ, զոհի ջղաձիգ շարժումների հետևանքով, երբ շղթայագամ մանկամարդ կինը փորձել է հուսակտուր մաքառել: Տղամարդը իր կանգնած տեղից կիսով չափ հակված է դեպի մարմինը: Նա անքթիթ նայում է կնոջ ետ ընկած դեմքին, շպարից ավելի խոշոր թվացող մութ աչքերին, լայն բացված բերանին, որտեղից ասես ելնում է հոգեվարքի աղեգալար ճիչը: Տղամարդու կեցվածքն այնպիսին է, որ թեև երևում է միայն կիսադեմը, բայց և այնպես զգացվում է, որ նա կատաղի մոլուցքի մեջ է եղել՝ չնայած քարացած կերպարանքին, լռությանը, անշարժությանը: Մեջքը փոքր-ինչ կորացած է: Ձախ՝ տեսանելի ձեռքը, մարմնից բավական հեռու է պահել մուգ գույնի զգեստի՝ հավանաբար ոսկեթելով ասեղնագործված աստառ ունեցող թիկնոցի քղանցքը, որ թավալվում է մինչև գորգը: Տղամարդու խոշոր, չարագուշակ կերպարանքը փակում է հոլանի մարմնի մեծ մասը և քողարկում կարմիր բիծը, որ տարածվելով կորագմբեթ ստինքի վրա, այնուհետև երկար առվակներով ցած է հոսում և երկճյուղվելով ու նվազելով՝ ծորում է դժգույն իրանի ու կողի երկայնքով: Առվակներից մեկը հասել է մինչև անութը և բարակ, գրեթե ուղիղ գծով ծորել թևն ի վար: Մյուսները իջել են դեպի գոտկատեղ և փորի մի անկյունի, կոնքի ու ազդրի վերին մասի վրա գծագրել ավելի խճճված մի ցանց, որն արդեն սառչում է: Երեք թե չորս առվակ հասել են ցայլքի փոսորակին և զարտուղի պտույտներով խաչաձևվելով չռված ոտքերի մեջտեղում, անհետացել են սևափայլ գեղմի մեջ: Մարմինը դեռևս անվնաս է: Դեռևս անաղարտ են սևաթույր գեղմն ու ճերմակ փորը, կոնքերի հեշտագրգիռ գոգավորությունը, բարակ գոտկատեղը և ավելի բարձր՝ սադափափայլ ստինքները, որ ելևէջում են արագ, հիմա արդեն հևիհև շնչառությունից: Տղամարդը խոյացել է նրա վրա և մի ծունկը գետնին հպած՝ գնալով ավելի է կռանում: Աղջկա հերարձակ, ալիքվող վարսերով գլուխն է միայն, որ պահպանելով շարժվելու որոշ ազատություն, գալարվում է, մաքառում: Հանկարծ նրա բերանը բացվում է և ծամածռվում, մինչդեռ մարմինը ընկրկում է, արյունը ժայթքում է նուրբ ու ձիգ մաշկի վրա, վայելչորեն շպարված սև աչքերը ահռելիորեն մեծանում են, բերանը էլ ավելի է բացվում, գլուխը կատաղությամբ աջ ու ձախ է գալարվում մի վերջին անգամ, հետո ավելի դանդաղ է տարուբերվում, որպեսզի ի վերջո ետ ընկնի ու անշարժանա, իսկ սև սաթե մազերը սփռվեն թավշին: Քարե աստիճանների ամենավերևում փոքրիկ դուռը բաց է. այստեղից թափանցում է աղոտ մի լույս, որի տակ նշմարվում է երկար թիկնոցի մեջ փաթաթված տղամարդու մթին ուրվագիծը: Շեմին հասնելու համար նրան մնացել է անցնել ընդամենը մի քանի աստիճան: Այնուհետև ամեն ինչ դատարկ է ու ամայի՝ մանուշակագույն ցոլքերով, քարակոփ բազմաշար սյուներով վիթխարի սրահը, հոյակերտ սանդուղքը, որի ծայրին վանդակապատ ճաղեր չեն երևում, և որը, թեքվելով, ձգվում է վեր ու բարձրանալուն հետ համընթաց փոքրանում է, խավարի մեջ  ձուլվում և անհետանում սլացիկ կամարների արանքում: Մարմնի մոտ, որի արնաներկ վերքը սառել է, և որի դալուկ փայլը՝ արդեն խամրել, խնկամանից ելնող անկշիռ ծուխը հանդարտ օդի մեջ գծագրում է արտառոց ոլորապտույտներ: Ծուխը սկզբում դեպի ձախ է գալարվում, իջնում է ու նորից վեր ձգվում, հետո միանում է իր ելակետի առանցքին, այստեղից անցնում աջ կողմը, հետո նորից է գնում հակառակ ուղղությամբ, որպեսզի նորից վերադառնա ու այսպիսով գծի անկանոն մի կորանկյուն, որը գնալով բարակում է և ուղղահայաց բարձրանում դեպի կտավի վերին մասը: Տես նաև Պիեռ Գամառա Բալերով տիկինը 
Մանկության կայարանում տեղ զբաղեցնելով Կյանքի գնացքում՝ մի՛ փորձեք անպայման տեղ գրավել պատուհանի մոտ: Տպավորությունը խիստ մակերեսային կլինի: Եվ բոլորովին կարևոր չէ, թե որն է ձեր վագոնը, չնայած ոմանք գրեթե ողբերգություն են համարում այն, որ փափուկ վագոնով չեն գնում: Ի վերջո տոմս-ծննդյան վկայական ունեցողի համար տեղն ապահովված է: Կարևորն այլ բան է. որպեսզի բազմաթիվ կայարաններում՝ Պատանեկություն. Հասունություն. Ստեղծագործություն, Անհաջողություն, և գուցե Երջանկություն և շատ ուրիշ՝ ուրախ, բայց ցավոք, կարճ կայարաններում բոլորն անեն ամեն հնարավորը, որ հետո, երբ գա ձեր ժամանակը, հրաժեշտ տաք խաղաղ կիսակայարաններում… Դու ,  ես  ու  իմ  տխրությունը Սրճարանը  դատարկվում  է   Շարժվում  են  աթոռները ,  շխկշխկում  է  սպասքը  խոհանոցում  Մնում  ենք  միայն  դու ,  ես  ու  իմ  տխրությունը  Ներիր ,  գիտեմ ,  որ  ուզում  էիր  երկուսով  լինենք  այսօր ,  բայց  ինձ  հետ  է  իմ  տխրությունը ․․․ Ըհը՜ ,  դու  արդեն  զայրանում  ես ,  զանգել  ես  ուզում   Հասկանում  եմ   Շտապ  է  Սրճարանը  դատարկվում  է   Շարժվում  են  աթոռները ,  շխկշխկում  է  սպասքը  խոհանոցում  Մնում  ենք  երկուսով ,  ես  ու  դու ,  իմ  տխրություն  Աղջնակին ,  որ  թռչել  գիտի Միայն  մի  վախեցիր   Քեզ  երբեք  ոչինչ  չի  պատահի ,  որովհետև  դու  երկու  սիրտ  ունես  Եթե  օդում  մի  վայրկյան  մեկը  կանգ  առնի ,  կողքից  մյուսը  կզարկի  Դրանցից  մեկը  մայրդ  է  տվել  քեզ  Նա  կարողացավ  դա  անել ,  որովհետև  տասնինը  տարի  առաջ  կարողացավ  սիրել ,  սիրել ․․․  Մի  ծիծաղիր ,  սիրելը  բարդ  է  Իսկ  երկրորդ  սիրտդ  տվել  եմ  ես   Պահիր  կրծքումդ  իմ  խենթ  սիրտը  Ու  ոչնչից  մի  վախեցիր  Նրանք  կողք  կողքի  են ,  թե  մեկը  կանգ  առնի ,  մյուսը  կզարկի  Միայն  ինձ  համար ,  մի  անհանգստացիր ,  ինձ  թեթև  է  քայլել  գետնի  վրայով ,  դա  հասկանալի  է  յուրաքանչյուրին  Իմ  սիրտը՝  քո  կրծքում  Այո  և ոչ Ես  անդունդի  եզրին  եմ՝ « Ոչ »- ֊ի  ու « Այո »- ֊ի  արանքում   Քո  Ոչ-֊ից  ես  իմ  Այո-ին  եմ  հասնում  ցանկությունից ,  ամաչկոտությունից  ու  սիրուց  հյուսված  պարանով   Այն  ցնցվում  է ,  ճոճվում ,  ու  ինձ  վրա  կախված  է  Միայնությունը  և  Այո-֊ն ,  որ  այնքան  գրավիչ  ու  մոտ  էր  թվում ,  հիմա  անհասանելի  է  Բայց  ես  քայլում  եմ ,  Հպարտությունը  պահում  է  հավասարակշռությունս  Նաև  հին  ու  բարի  Հույսի  վալսը ,  որ  հնչում  է  բարդ  համարների  կատարման  ժամանակ ,  ինձ  ուժ  է  տալիս  Ես  գալիս  եմ ․  փորձելով  չնայել  ներքև ,  ու  չմտածել ,  որ  հանկարծ ,  մինչ  ես  գալիս  եմ  դեպի  քո  ինչ֊որ  մեկը  արդեն  հասել  է  քեզ ,  օգտագործելով  Բարեկեցության  աստիճանը  Ինձ  գնալով  ավելի  ու  ավելի  բարդ  է ․  ճոճում  է  հուսահատության  քամին ,  ու  երբ  այդ  ճոճքը  անտանելի  է  դառնում ,  դու  անսպասելի  գալիս  ես  ինձ  ընդառաջ  Ես  գցում  եմ  ծանր  ձողը ,  դու  գրկում  ես  ինձ ,  ու  մենք  ընկնում ,  կամ  էլ  թռչում  ենք՝  ինչ  տարբերություն ,  պայծառ  աստղերից  մեկի  վրա ,  որ  օսոստոսյան  գիշներների  անսահմանությունում  սպասում  են  մեզ  վառված  ― Սիրելիս , ―  ասում  ես  շոյելով  մազերս , ―  ինչպե՞ս  կարելի  էր  այդպես  ռիսկի  դիմել   Դու  կարող  էիր  սայթաքե  սարսափելի  Միայնության  մեջ   Հիմարիկ ,  ինչի՞  համար  էր  այդ  ամենը  ―  Բայց  դու  ինքդ  սկզբում  ասացիր  Ոչ ,  ու  ես  ստիպված  եղա  ռիսկի  դիմել  ―  Մի՞թե  ասել  եմ , ―  զարմացար  դու , ―  կարծես  չեմ  հիշում  Մի  քանի  խոսք  Երևանի  մասին Մի  անգամ ,  երբ  աշունը  իջնելով  լեռներից  քաղաքի  փողոցները  դարձրեց  շագանակաոսկեգույն ,  քաղաք  եկավ  ծաղրածուն  Չգիտեմ ,  գուցե  նա  սիրահարվեց  երկարոտն  ու  թուխ  աղջկան ,  կամ  գուցե  դա  հեքիաթ  է ․․․ Բայց  ճիշտ  է ,  որ  նա  աչքերում  աշնանային  անձրևները  լի  հեռացավ  Կատուն Գծավոր  պոչով  կատուն  ասաց  Մեծն  Աստվածուհուն ․ -  Խնդրում  եմ ,  շատ  եմ  խնդրում ,  Մեծն  Աստվածուհի ,  դու  ամեն  ինչ  կարող  ես ,  ինձ  կի՛ն  դարձրու   Ես  այնպե՜ս  եմ  դա  ուզում  Եվ  Մեծն  Աստվածուհին  ասաց ․ - Դա  անելը  բարդ  չէ ,  բարդը  սիրելն  է ,  իսկ  կինը ,  եթե  չի  կարողանում  սիրել ,  դադարում  է  կին  լինել  -  Ես  կսիրեմ ,  ես  կսիրե՜մ ,-  երդվեց  գծավոր  պոչով  կատուն  -  Լավ ,-  ասաց  Մեծն  Աստվածուհին ,-  մե՜կ ,  երկու՜ ,  երե՜ք  Եվ կատուն  վերածվեց  կնոջ : Եվ  նա  սիրեց   Տղան  գեղեցիկ  էր  ու  բարձրահասակ ,  ուներ  շեկ  մազեր ,  որովհետև  այնքան  բարձրահասակ  էր ,  որ  գլխով  արևին  էր  դիպչում  Եվ  տղան  էլ  կատվին  սիրեց  Բայց  երբ  նա  ցանկացավ  աղջկան  համբուրել ,  դժբախտություն  պատահեց :  Անկյունից  մի  մուկ  հայտնվեց  Եվ  կատուն ,  մոռանալով ,  որ  ինքն  այլևս  կատու  չէ ,  նետվեց  մկան  վրա  ու ․․․  նորից  գծավոր  պոչով  հասարակ  կատվի  վերածվեց  Իսկ  տղան ,  ի՞նչ  կարող  էր  անել  տղան   Նա  գնաց  Նա  գեղեցիկ  էր  ու  բարձրահասակ ,  ուներ  շեկ  մազեր ,  որովհետև  այնքան  բարձրահասակ  էր ,  որ  գլխով  արևին  էր  դիպչում  Կատուն  շատ  երկար  լացեց ,  բայց  Մեծն  Աստվածուհին  անվրդով  մնաց   Չէ՞  որ  նա  նույնպես  կին  էր : Տասնինը  տարեկան  աղջկան Տասնինը  տարեկան  ես  Դու  խաղում  ես  պինգ - պոնգ ,  գնում  ես  բար  ընկերներիդ  հետ  և  ճոճում  ես  ոտքերդ՝  նստած  բարձր  աթոռակին  Դու  տասնինը  տարեկան  ես  Տասնինը  տարի  առաջ  ես  տարա  առաջին  մեծ  հաղթանակս  ռինգում  և  ծիծաղեցի  բոլոր  նրանց  երեսին ,  ովքեր  տխուր  ինձ  ասում  էին ․ « Առաջին  հաղթանակը  նաև  առաջին  քայլն  է  դեպի  պարտություն »   Տասնինը  տարեկան  ես ,  և  գրեթե  նույն  այդ  տարիքին  է  տղան ,  ում  հետ  ես  վաղը  ռինգ  եմ  դուրս  գալու   Նա  հիմա  քո  կողքին  է ,  իսկ  դու  ինձնից  հեռու՜ - հեռու՜  ես ․․  Տասնինը  տարի  երկարությամբ  հսկայական  մի  սանդուղք  է  բաժանում  մեզ ,  հարյուրավոր  աստիճանավանդակներ՝  ռինգեր ,  որոնց  վրա  ես  ամեն  անգամ  նորից  ու  նորից  նվաճում  էի  վեր  բարձրանալու  իրավունքս  և  ահա՝  բարձրացել  եմ  Քեզ  դուր  է  գալիս  թեք  ուսերով  ինքնավստահ  այդ  տղան՝  հռչակավոր  Ն - ի  գլխավոր  մրցակիցը   Ես  եմ  այդ  Ն - ն  Իսկ  ես  կցանկանայի  ցատկել  բոլոր  անդունդների  և  աստիճանների  վրայով ,  խաղալ  քեզ  հետ  պինգ - պոնգ  և  հիանալ  քո  ոտքերով ,  երբ  դու  ճոճում  ես  դրանք  բարում՝  նստած  բարձր  աթոռակին  Միթե  չես  հասկանում ,  որ  ես  չեմ  զգում  այդ  անիծյալ  տարբերությունը ,  չես  հասկանում ,  որ  ես  տասնինը  տարի՝  առաջին  հաղթանակի  օրվանից  սկսած ,  սպասել  եմ  քեզ ․․․  Ոչ ,  դու  չես  հասկանում  և  չես  տեսնում  ինձ ․  դու  տասնինը  տարեկան  ես  Վերջ   Արդեն  ուշ  է ,  պետք  է  գնամ ․  վաղը  մարտի  եմ   Եվ  ես  կհաղթեմ ,  անպայման  կհաղթեմ ,  չէ  որ  այդպես  անհույս  արդեն  պարտվել  եմ  Լապտերները Գիշեր  է : Անձրև  է  մաղում :  Կաթիլները  երևում  են ,  երբ  ընկնում  են  լապտերների  լույսի  տակ ,  և  թվում  է ,  թե  փողոցի  երկայնքով  շարված  լապտերները  արտասվում  են : Ինչի՞  մասին : Անձրևոտ  գիշերներին  լապտերներն  արտասվում  են  միայն  այն  մասին ,  ինչ  չի  հաջողվել  մարդկանց ,  որովհետև  իրենք  ընդամենը  լապտերներ  են  և  չունեն  սեփական  թախիծ : Եվ  ամբողջ  գիշերը  նրանք  արտասվում  են  մենակությունից ,  նրանից ,  որ  անձրևում  է ,  և  որ  վաղը  ոչ  թռիչքային  եղանակ  կլինի ,  ու  ինչ - որ  մեկն  անպայման  կիսատ  կթողնի  հանդիպումը ,  չի  հասցնի  համբուրել ․․․ Եվ  քանի  որ  վաղը  ոչ  թռիչքային  եղանակ  կլինի ,  այս  գիշեր  կարտասվեն  փողոցի  երկայնքով  կանգնած  լապտերները : Գրպանահատը Ես  գրպանահատ  եմ :  Ես  գրպանահատների  արքան  եմ : Ես  հարուստ  եմ  և  երջանիկ :  Գրեթե  երջանիկ : Միայն  թե  ափսո՜ս ,  որ  ոչ  ոք  գրպանում  իր  սիրտը  չի  պահում  Առաջ  երեկոյան  Երկրի  վրա  համբուրվում  էին ,  իսկ  առավոտյան  կռվում  էին  հանգիստ  սրտով ,  քանի  որ  գիտեին ,  որ  երեկ  համբուրվել  են ,  և  իրենցից  հետո  նույնպես  կգտնվի  կռվող  Աշխարհն  այն  ժամանակ  ահավոր  ողջամիտ  էր  Արտիստին Ճանապարհը  միակ  բանն  է ,  որ  երբեք  չի  դավաճանի  քեզ : Կձանձրացնի  հարմարավետությունը ,  սերը  կսառի ,  և  կմնա  միայն  Ճանապարհն  ու  ինչ - որ  մի  տեղ  հեռվում՝  Հույս ,  հույս ,  որ  նորից  կլինի  սեր ,  կլինի  անդորր ... Իսկ  այսօր  դու  կրկին  Ճանապարհին  ես ,  և  քեզ  հետ  է  նորից  Անհանգստությունը : Մի  ստիր  ինքդ  քեզ `  առանց  այդ  դու  չես  կարող : Սերն  ու  անդորրը  ընդամենը  պատրանք  են ,  առանց  որոնց  Ճանապարհ  չի  լինում : Ճանապարհը Մեկնում  եմ : Ես  վաղը  կմեկնեմ : Ճանապարհը՝  երկա՜ր - երկա՜ր   Եւ  նույնքան  երկար  է  գնացքը : Այն  կազմված  է  տասնյակ ,  գուցե  նաև  հարյուր  հազարավոր  վագոններից : Ամեն  վագոնում՝  հարյուրավոր  լուսամուտներ ,  որովհետև  ամեն  մի  վագոնը  մի  հարյուրամյակ  է : Ես  կմտնեմ  վերջին  վագոն ,  որ  գոնե  մի  փոքր  մոտ  լինեմ  քեզ : Գունդը  ափի  մեջ Կրկեսում  մարդիկ  բարդ  համարներ  են  անում : Նրանք  ճախրում  են  գմբեթի  տակ ,  տասնյակ  իրերով  աճպարարություն  են  անում ,  հետո  ձեռքերի  վրա  են  կանգնում ,  ու  դա ,  հաստատում  եմ ,  հատկապես  բարդ  է  ու  դժվար  է  սովորելը : Եվ  բարդ  է  ոչ  միայն  այն  պատճառով ,  որ  անվերջանալի  մարզումներից  հետո  գիշերը  կցավեն  ձեր  ուսերը ,  կայտուցվեն  թևերը ,  և  աչքերն  արյունով  կլցվեն ․․․ Այս  ամենն ,  իհարկե ,  ծանր  է  և ,  այնուամենայնիվ ,  այն  վաղ  թե  ուշ  մոռացվում  է :  Միայն  մի  բան  երբևէ  չի  մոռացվում՝  երբ  կանգնում  ես  երկու  ձեռքերի  վրա ,  կամաց  պոկում  ես  մի  ձեռքդ  և  հասկանում՝  ափիդ  մեջ  երկրագունդն  է : Մի՛  նեղացրեք  մարդուն Իզուր ,  հենց  էնպես  մարդուն  նեղացնել  պետք  չի ,  որովհետև  դա  շատ  վտանգավոր  է   Հանկարծ  ու  նա  Մոցա՞րտն  է   Ու  հատկապես ,  եթե  դեռ  ոչինչ  չի  հասցրել  գրել ,  անգամ « Թուրքական  մարշը »    Կնեղացնեք  նրան  ու  ոչինչ  էլ  չի  գրի   Մի  բան  չի  գրի ,  հետո  մյուսը ,  ու  աշխարհում  կպակասի  գեղեցիկ  երաժշտությունը ,  կպակասեն  լուսավոր  զգացմունքներն  ու  մտքերը ,  ու  նշանակում  է ,  լավ  մարդիկ  էլ  կպակասեն  Իհարկե ,  մեկ  ուրիշին  կարելի  և  նեղացել՝  ամեն  մեկը  հո  Մոցարտ  չի՞   Բայց ,  այնուամենայնիվ ,  պետք  չի ,  հանկարծ  ու ․․․ Մի՜  նեղացրեք  մարդուն ,  պետք  չի ․․․ Դուք  էլ  այնպիսին  եք ,  ինչպիսին  նա  է  Լա՜վ  նայեք  իրար ,  մարդի՜կ: Սովորականն  անսովոր  է Գարնանը  Գետակը  դուրս  պրծավ  լեռների  արանքից  ու  քչքչալով  վազեց  ներքև  ― Ես  ամենա - ամենան  եմ ,―  ասում  էր  գետակը ,  թեկուզ  չէր  հասկանում  թե  դա  որն  է :  Գետակը  շատ  երիտասարդ  էր  և  կարող  էր  սիրված  դառնալ ,  նույնիսկ  ամենա՜֊ամենա՜ն …  Նրա  առջև  ահռելի  անտառն  էր ,  հետո  դաշտ  էր ,  հետո  էլի  անտառ  և  էլի  դաշտ ,  գյուղ ,  ու  լիքը - լիքը  զարմանալի ,  գեղեցիկ  ու  նաև  դժվար  բաներ  աշխարհում ,  որում  այդքան  հեշտ  է  թռվռալ ,  որովհետև  այն  հոսելի  է  Ու  որպեսզի  գետակը  չմեռնի  ու  կարողանա  հասնել  գեղեցի՜կ  կապույտ  ծովին ,  նա  պետք  է  անցնի  երաշտի  ու  տարափի  միջով ,  հագեցնի  մարդկանց  ու  կենդանիների  ծարավը ,  պտտեցնի  ջրաղացի  անիվը ,  համարձակ  ջրվեժ  լինի  ու  թափվի  ներքև ,  միանա  իր  պես  գետակներին  ու  ընթանա  դեպի  Ծո՜վը … ― Ոչ ,―  մտածեց  Գետակը ,―  ես  ամենաանսովորն  եմ :  Եվ  թեքվեց  դեպի  Մեծ  գետը  ու  անմիջապես  աննկատ  խառնվեց  նրան  ու  նրա  հետ  միասին  հանգիստ  լողաց  դեպի  Ծո՜վը … Իսկ  նա ,  մեծահոգի ,  նույնիսկ  չնկատեց  էլ  դա ․․․ Գետը  քաշում  էր  նավեր ,  լույս  էր  տալիս ,  ձկներին  էր  փաշտպանում  ձկնորսներից  ու  կատուներից … Քիչ  հոգս  չուներ  Այդպես  անցավ  գարունը ,  ամառը  ու  վրա  հասավ  սեպտեմբերը  և  Գետը  հասավ  Ծովին :  Այդ  պահին  գետակը  մի  կողմ  ցատկեց  ու  զրնգաց . ― Ես  ամենաանսովորն  եմ ,  ես  հասա  Ծովի՜ն : Բայց  հանկարծ  տեսավ ,  որ  շատ  կան  այդպիսի « անսովորներ »,  որ  թաքնվել  էին  Գետի  մեջ ․․․ Իսկ  բոլոր  կամուրջները ,  առափնյա  հատվածները  ու  այլ  պարգև֊պատիվները  մարդիկ  տվեցին  Գետին ,  որը  սովորական  ու  օգտակար  գործեր  էր  անում  Երկրի  համար …  Սովորական … Եվ  ընդհանրապես ,  սովորականը  միշտ  էլ անսովոր է … Տես նաև Գրիգոր Զոհրապ Նովելներ 
Իմ հոգու խնդության համար, ինչպես հին եռապատկերներում, ես այստեղ պատկերել եմ առակը, որ Տեր մեր Հիսուս Քրիստոսը մեզ զրուցեց: Անորոշ ու շփոթ վիճակում թողնելով ինձ ոգևորող կրկնակի ներշնչանքը՝ ես ոչ մի աստծո, ոչ էլ իմ հաղթանակն եմ ուզում ապացուցել իմ նկատմամբ: Սակայն եթե ընթերցողն ինձանից բարեպաշտություն պահանջի, զուր չի որոնի այս պատկերի մեջ, որտեղ որպես նվիրատու կտավի անկյունում ծունկի եկած, հիշեցնում եմ անառակ որդուն՝ նրա պես ժպտադեմ, դեմքս արցունքով ողողված: Անառակ որդին Երբ երկար բացակայությունից հետո, անուրջներից խոնջացած, ինքն իրենից հուսախաբ՝ անառակ որդին կամովին ընտրած զրկանքների մեջ մտաբերում է հոր դեմքը, ընդարձակ սենյակը, որտեղ իր սնարին հակվում էր մայրը, ջրառատ, բայց չորս կողմից պարսպապատ պարտեզը, որտեղից միշտ երազել էր փախչել, տնտեսվար ավագ եղբորը, որին երբեք չէր սիրել, և որը սպասման մեջ դեռևս տնօրինում էր իր ունեցվածքի մի մասը, որ ինքը՝ անառակը, չէր կարողացել վատնել, սրտի խորքում խոստովանում է, թե երջանկություն չի գտել, ոչ էլ կարողացել է երկար ժամանակ ըմբոշխնել այն արբեցումը, որ որոնել է երջանկության փոխարեն: «Ա˜խ,- մտածում է նա,- եթե զայրացած հայրս, որ ինձ մեռած է կարծում, զանց առնի մեղքս ու հրճվի՝ տեսնելով ինձ, ա˜խ, եթե խոնարհաբար վերադառնամ նրա մոտ գլխահակ ու մազերիս մոխիր ցանած, եթե նրա առջև ծնկի չոքելով ասեմ.  «Հայր, մեղանչեցի երկնքի դեմ ու քո առաջ», ի՞նչ պիտի անեմ, եթե ձեռքը մեկնելով՝ ինձ բարձրացնի ու ասի. «Տուն մտիր, որդիս…»: Եվ որդին երկյուղածորեն ճանապարհ է ընկնում: Երբ բլրի գագաթից վերջապես նկատում է իրենց տանիքից բարձրացող ծուխը, արդեն երեկո է, բայց սպասում է գիշերվա խավարին իր թշվառությունը քողարկելու համար: Հեռվից լսում է հոր ձայնը, ծնկները ծալվում են. ընկնում է գետին և ձեքերով ծածկում դեմքը, որովհետև ամաչում է իր խայտառակությունից, գիտակցելով սակայն, որ ինքը օրինական որդի է: Քաղցած է. քրքրված վերարկուի ծալքերից մեկում միայն մի բուռ վայրի կաղին կա՝ իր պահած խոզերի սնունդը, որով նաև ինքն էր կերակրվում: Տեսնում է, թե ինչպես են ընթրիքի պատրաստություն անում: Վերնագավթում նկատում է մոր անորոշ ուրվագիծը…այլևս չի կարողանում տիրապետել իրեն, վազում է բլուրն ի վար, մտնում բակ, շունը չի ճանաչում, հաչում է վրան: Ուզում է վարձկանների հետ խոսել, բայց սրանք կասկածանքով հեռանում են տիրոջը հայտնելու. ահա նա: Անկասկած, հայրը սպասում էր անառակ որդուն, քանի որ իսկույն ճանաչում է: Բացում է գիրկը. այդ ժամանակ որդին ծնկի է գալիս նրա առաջ և թևով ծածկելով երեսը, բարձրացնում է աջ ձեռքը ու ներողություն հայցելու համար բացականչում. -Հայր իմ, հայր իմ, դաժանորեն մեղանչեցի երկնքի դեմ ու քո առաջ, այլևս արժանի չեմ քո որդին կոչվելու, բայց գոնե թույլ տուր մեր տան անկյուններից մեկում ապրել իբրև քո վարձկաններից ամենավերջինը… Հայրը բարձրացնում է նրան և սեղմում կրծքին: -Որդիս, թող օրհնյալ լինի այն օրը, որ վերադարձար ինձ մոտ, - և արտասվում է հոգեբուխ ուրախությունից, համբուրելով որդու ճակատը, բարձրացնում է գլուխը, շրջվում է վարձկանների կողմը և ասում: - Անմիջապես բերեք ամենաշքեղ պատմուճանը, կոշիկներ հագցրեք ոտքերին, թանկարժեք մատանի դրեք մատին: Գոմից բերեք ամենապարարտ եզը, մորթեք, ուրախության սեղան բացեք, որովհետև որդիս, որին մեռած էի կարծում, ողջ է: Եվ քանի որ լուրն արդեն տարածվում է, վազում է, չի ուզում՝ մեկ ուրիշը հայտնի. -Մայր, որդին, որին ողբում էինք, մեզ հետ տրվեց: Ընդհանուր ուրախությունը, օրհներգի նման բարձրանալով, ավագ որդուն տագնապի մեջ է գցում: Ստիպված է մյուսների հետ սեղան նստել, որովհետև հայրն է հրավիրել ու հորդորել: Բայց միակն է բոլոր հրավիրյալների մեջ, իսկ ամենահետին ծառան անգամ հրավիրված է, որ խոժոռել է ճակատը: Ապաշխարող մեղավորին ինչո՞ւ ավելի մեծ հարգանք ու պատիվ տրվի, քան իրեն՝ իրեն, որ երբեք չի մեղանչել: Սիրուց ավելի նախընտրում է կարգ ու կանոն: Եթե համաձայնել է խնջույքին մասնակցել, միայն այն պատճառով, որ շնորհ անելով եղբորը, կարող է նրան նվիրել մի երեկոյի հաճույք, և որովհետև հայրն ու մայրը խոստացել են վաղն ևեթ խրատել անառակին, ինքն էլ մտադիր է նրան լրջորեն հանդիմանել: Կեռոնի ջահերը ծխում են մինչև երկինք: Ընթրիքն ավարտված է: Սպասարկուները հավաքել են սեղանները: Այժմ գիշերվա խավարում, հոգնամած տանը, որտեղ շշուկ անգամ չի լսվում, շունչ առ շունչ պիտի քնեն: Մինչդեռ անառակի ննջարանին կից սենյակում մի տղա կա՝ կրտսեր եղբայրը, որ ամբողջ գիշեր, մինչև լուսաբաց զուր տեղը փորձելու է քնել: Հոր նախատինքը Տեր Աստված, այսօր դեմքս արցունքով ողողած, երեխայի պես ծունկ եմ չոքում քո առաջ: Եթե այսօր վերհիշում և գրի եմ առնում քո իմաստուն առակը, պատճառն այն է, որ ինձ հայտնի է, թե ինչպիսին էր ձեր անառակ որդին, պատճառն այն է, որ նրա մեջ ես ինձ եմ տեսնում, իմ մեջ լսում և երբեմն գաղտնաբար կրկնում եմ այն բառերը, որ վհատության պահին ստիպված է եղել արտաբերել. «Քանի˜-քանի˜ վարձկաններ կան իմ հոր տանը, որ առատ հաց ունեն, և ես այստեղ սովամահ կորչում եմ»: Պատկերացնում եմ գրկախառնությունը Հոր հետ. նման սիրո ջերմությունից սիտս հալվում է: Պատկերացնում եմ նույնիսկ սրան նախորդած անձկությունը: Օ˜, ես ամեն բան պատկերացնում եմ: Հավատում եմ. ես հենց այն մարդն եմ, ում սիրտը տրոփում է, երբ բլուրն անցնելուց հետո նորից տեսնում է իր լքած տան կապույտ տանիքը: Էլ ինչո՞ւ եմ հապաղում, որ նետվեմ դեպի տուն, որ ներս մտնեմ: Ինձ սպասում են: Արդեն տեսնում եմ մատուցվող պարարտ եզը… Սպասեք, մի շտապեք խնջույքի սեղան գցել: Անառակ որդի, քո մասին եմ մտածում. նախ և առաջ ասա, թե ինչի մասին խոսեց քեզ հետ Հայրդ վերադարձի խնջույքին հաջորդած օրը: Եվ չնայած ավագ որդին հուշում է ձեզ, Հայր, թողեք, որ մերթընդմերթ նրա խոսքերի միջից լսեմ ձեր ձայնը: -Որդիս, ինչո՞ւ լքեցիր ինձ: -Հայր, իրո՞ք լքել եմ ձեզ, մի՞թե դուք ամենուր չեք: Երբեք չեմ դադարել ձեզ սիրել: -Չվիճենք: Տուն ունեի, որ պարփակել էր քեզ: Այն քեզ համար էր կառուցվել: Որպեսզի հոգիդ այնտեղ օթևան գտնի, իրեն արժանի պերճություն, հարմարավետություն, զբաղմունք, սերունդները չարչարվեցին: Դու՝ ժառանգորդդ, դու՝ որդի, ինչո՞ւ պիտի փախչեիր Տնից: -Որովհետև Տունը պարփակում էր ինձ իր մեջ: Տունը այդ Դուք չեք, Հայր իմ: -Բայց ես եմ կառուցել և քեզ համար: -Ա˜հ, սրանք ձեր խոսքերը չեն, այլ՝ եղբորս: Դուք կառուցել եք ամբողջ աշխարհը, և Տունը, և այն ամենը, ինչ Տնից դուրս է: Տունը ուրիշներն են կառուցել, ձեր անունով, գիտեմ, բայց ուրիշները, ո՛չ դուք: -Մարդ տանիքի կարիք է զգում, ուր գլուխը վայր դնել կարողանա: Գոռոզամիտ, մի՞թե կարծում ես, թե հնարավոր է քամիների տակ քնել: -Մի՞թե դրա համար պետք է գոռոզամիտ լինել: Ինձնից ավելի աղքատներն են այդպես վարվել: -Նրանք աղքատ են: Դու աղքատ չես: Ոչ ոք չի կարող հրաժարվել իր հարստությունից: Իսկ ես քեզ դարձրել էի բոլորից հարուստ: -Հայր իմ, ձեզ շատ լավ հայտնի է, որ մեկնելիս իմ հարստությունից տարա ինչ կարող էի: Ինչի՞ս է պետք այն ունեցվածքը, որ չեմ կարող ինձ հետ տանել: -Տարածդ ողջ հարստությունը խելահեղորեն վատնեցիր: -Ձեր ոսկին փոխանակեցի վայելքներով, ձեր պատվիրանները՝ հաճույքներով, պարկեշտությունը՝ պոեզիայով և ժուժկալությունս՝ ցանկություններով: -Դրա՞ համար տնտեսվար ծնողներդ կաթիլ առ կաթիլ քո մեջ այդքան առաքինություն ներարկեցին: -Որպեսզի այրվեմ թերևս ավելի ուժեղ բոցից, նոր ջերմություն ստանալու համար: -Հիշիր այն սուրբ կրակը, որ տեսավ Մովսեսը մորենու թփերի մեջ, այն բոցկլտում էր առանց հրկիզելու: -Ես հրկիզող սերը ճանաչեցի: -Սերը, որ ուզում եմ ավանդել քեզ, զովացնում է: Որոշ ժամանակ անց քեզ ի՞նչ մնաց, անառակ որդի: -Վայելքների հուշը: -Եվ զրկանքները, որ հետևում են դրանց: -Այդ զրկանքների մեջ ես ինձ ձեր կողքին զգացի, Հայր: -Մի՞թե թշվառությունը պիտի ստիպեր քեզ վերադառնալ ինձ մոտ: -Չգիտեմ, չգիտեմ: Անջրդի անապատում ես ավելի ուժգնորեն սիրեցի իմ ծարավը: -Թշվառությանդ պատճառով ավելի լավ զգացիր ունեցվածքիդ արժեքը: -Ոչ, այդ մեկը՝ ոչ: Ինձ չե՞ք հասկանում, Հայր: Սիրտս ամեն ինչից պարպված՝ սիրով է լցվել: Ողջ ունեցվածքիս հաշվին ջերմություն եմ գնել: -Ուրեմն ինձնից հեռու երջանի՞կ էիր: -Ինձ չէի զգում ձեզնից հեռու: -Ուրեմն քեզ ի՞նչը ստիպեց վերադառնալ: Խոսիր: -Չգիտեմ: Գուցե ծուլությունը: -Ծուլությո˜ւնը, որդիս: Ուրեմն սերը չէ՞ր: -Հայր, արդեն ասացի, անապատում ավելի քան սիրում էի ձեզ: Բայց հոգնել էի ամեն առավոտ գոյությունս պաշտպանելով: Տանը, առնվազն, լավ սնում են: -Այո, վարձկաններն այստեղ հոգ են տանում: Այսպիսով, քեզ հետ բերողը քաղցն էր: -Գուցե նաև փոքրոգությունը, հիվանդությունը… Ի վերջո վնասակար սնունդը թուլացրեց ինձ, որովհետև սնվում էի վայրի մրգերով, մորեխներով և վայրի մեղրով: Ավելի ու ավելի դժվարությամբ էի տանում ծանր պայմանները, որ սկզբում բորբոքել էին կրակը: Երբ գիշերները մրսում էի, հիշում էի հորս տան իմ տաքուկ անկողինը: Երբ քաղցած էի, հիշում էի, որ հորս տանը մատուցված կերակուրների առատությունը գերազանցում է իմ քաղցը: Ես ընկրկեցի, առավել երկար պայքարելու համար իմ մեջ այլևս ուժ ու կորով չէի գտնում, և այդ ժամանակ… -Ուրեմն, երեկվա պարարտ եզը համե՞ղ էր: Անառակ որդին հեծկլտալով ընկնում է գետին: -Հայր իմ, հայր իմ, վայրի կաղինի տհաճ համը ամեն ինչից անկախ մնացել է բերանիս մեջ: Ոչ մի բան չի կարող փոխել այդ համը: -Խեղճ երեխա, - շարունակում է հայրը՝ ոտքի հանելով նրան, - երևի կոպիտ խոսեցի քեզ հետ: Եղբայրդ այդպես ցանկացավ, այստեղ նա է օրենքներ սահմանում: Նա ստիպեց ասել. «Տնից դուրս ոչ մի փրկություն չկա քեզ համար»: Բայց լսիր: Ես եմ ստեղծել քեզ, ինչ որ կա քո մեջ, ինձ հայտնի է: Գիտեմ, ինչն էր մղում քեզ ճամփաներ կտրել, ես ճամփեզրին կանգնած սպասում էի քեզ: Բավական է ձայն տայիր…ես այստեղ էի: -Հայր իմ, ուրեմն կարող էի նորից գտնել ձեզ առանց վերադառնալո՞ւ… -Եթե քեզ տկար ես զգացել, ճիշտ վարվեցիր վերադառնալով: Այժմ գնա, վերադարձիր այն սենյակը, որ կարգադրել եմ պատրաստել քեզ համար: Այսօր բավական է, հանգստացիր, վաղը խոսելու ես եղբորդ հետ:  Ավագ եղբոր հանդիմանությունը Անառակ որդին նախ փորձում է բարձրից խոսել: -Մեծ եղբայր, - ասում է նա,- մենք բոլորովին նման չենք իրար: Եղբայր, մենք նման չենք իրար: Ավագ եղբայրը՝ -Դու ես մեղավոր: -Ինչո՞ւ՝ ես: -Որովհետև ես կարգ ու կանոնի սահմաններում եմ: Այդ սահմաններից դուրս ամեն բան մեծամտության պտուղ է, կամ սերմ: -Մի՞թե սահմանից դուրս միայն արատներ են: -Այն, ինչ քեզ կարգ ու կանոնի է մղում, անվանիր առաքինություն, իսկ մնացած ամեն բան վանիր քեզնից: -Հենց այդ անդամահատությունից եմ վախենում: Այն, ինչ դու ուզում ես վերացնել, նույնպես մեր Հորից է գալիս: -Է˜հ, ոչ թե վերացնել, վանել ասացի: -Քեզ լավ եմ հասկանում: Ճիշտ այդպես էլ վանեցի առաքինություններս: -Եվ այդ է պատճառը, որ վերագտնում եմ դրանք քո մեջ: Պետք է լավագույնի հասցնես դրանք: Ինձ լավ հասկացիր, ես առաջարկում եմ ոչ թե նսեմացնել, այլ փառավորել քո անձը, երբ մարմնիդ և մտքիդ ամենատարբեր, ամենաըմբոստ տարրերը ներդաշնակորեն կզուգորդեն իրար, երբ քո մեջ եղած վատթարը կհալվի լավագույնի մեջ, երբ լավագույնը կհնազանդվի… -Այդ փառավորումն է, որ փնտրում, գտնում էի անապատում և գուցե այնքան էլ չէր տարբերվում քո առաջարկածից: -Ճիշտն ասած, կուզենայի պարտադրել քեզ այդ բանը: -Մեր Հայրը այդքան խիստ չէր խոսում: -Ես գիտեմ, թե քեզ ինչ է ասել Հայրը: Աղոտ է ասել: Հիմա նա այնքան էլ հստակ չի արտահայտվում, այնպես որ, մենք ինչ ուզում ենք, այն էլ նա է ասում: Բայց ինձ քաջ հայտնի է նրա մտքինը: Վարձկանների մոտ ես եմ նրա միակ թարգմանը, և ով ուզում է հասկանալ Հորը, պետք է ինձ լսի: -Առանց քեզ շատ լավ էի հասկանում նրան: -Քեզ թվում էր, բայց սխալ էիր հասկանում: Հորը ընկալելու համար մի քանի ձև չկա, նրան սիրելու համար մի քանի ձև չկա, այնպես որ պետք է միաբան լինել նրա սիրո մեջ: -Նրա Տան մեջ: -Այդ սերը Տուն է բերում. ինքդ էլ ես համոզված դրանում, քանի որ վերադարձել ես: Այժմ ասա ինձ, ի՞նչը ստիպեց քեզ մեկնել: -Սրտիս խորքում զգում էի, որ Տունը ողջ տիեզերքը չէ: Եվ ես ինքս էլ լիովին չէի պատկանում այն տիեզերքին, որտեղ կուզենայի ինձ տեսնել: Ինձնից անկախ պատկերացնում էի այլ մշակույթներ, այլ երկրներ և ճանապարհներ, որոնցով կարող էի վազել, չբացված ճանապարհներ: Իմ մեջ զգում էի այն նոր էակին, որ պատրաստ էր նետվել այնտեղ: Փախա: -Մտածիր, ի՞նչ կպատահեր, եթե քեզ նման ես էլ թողնեի Հոր Տունը: Վարձկաններն ու ավազակները կթալանեին մոր ողջ ունեցվածքը: -Այն ժամանակ դա ինձ քիչ էր մտահոգում, քանի որ այլ բարիքներ էի ակնկալում… -Գոռոզամտությունդ ինչ չափերի է հասել: Եղբայր իմ, ի սկզբանե անկարգություն է եղել: Թե ինչ քաոսի ծնունդ է մարդ արարածը, կիմանաս, եթե մինչև հիմա չգիտես. մարդը վատ վիճակով դուրս եկավ այնտեղից. իր նախնական ծանրությամբ նա նորից է գլորվում քաոսի գիրկը, հենց որ Ոգին դադարում է վեր քաշել նրան: Իսկ ինչո՞ւ քո դառը փորձով այդ իմանաս: Ներդաշնակ տարրերը, որոնցից կազմված ես, սպասում են միայն քո մի թուլությանը, քո կողմից մի փոքր զիջման, որպեսզի քեզ հետ շպրտեն խառնաշփոթի մեջ…Բայց մի բան երբեք չես կարող իմանալ, թե ինչ երկար ժամանակ է հարկավոր եղել մարդուն մարդ դառնալու համար: Հիմա, երբ հասել ենք տիպարին, ամուր կառչենք նրանից. «Ամուր պահիր ինչ որ ունես, - ասում է Սուրբ Հոգին Եկեղեցու Հրեշտակին և ավելացնում է ,- որպեսզի ոչ ոք չառնի քո պսակը»: Քո ունեցածը՝ քո պսակն է, ուրիշների և ինքդ քեզ վրա ունեցած իշխանությունը: Պսակիդ գաղտնաբար հետևում է հափշտակիչը, նա ամենուր է, նա թափառում է քո շուրջը, քո մեջ: Ամուր պահիր, եղբայր իմ: Ամուր պահիր: -Շատ վաղուց եմ բաց թողել, այլևս չեմ կարող ձեռքս գցել իմ բարիքներին: -Կարող ես, կարող ես, ես քեզ կօգնեմ: Քո բացակայության ժամանակ բարիքներդ հսկել եմ: -Եվ հետո, ինձ հայտնի է Սուրբ Հոգու այդ խոսքը: Դու ամբողջությամբ մեջ չբերիր: -Իրոք, նա շարունակում է այսպես. «Ով հաղթի նրան, իմ Աստծո տաճարին սյուն պիտի դարձնեմ, և նա այլևս այնտեղից դուրս չի գալու»:  -«Այլևս այնտեղից դուրս չի գալու»: Հենց դա է ինձ վախեցնում: -Եթե հանուն երջանկության է: -Օ˜, լավ եմ հասկանում: Բայց ես եղել եմ այդ տաճարում… -Սխալ էր դուրս գալդ, քանի որ ցանկացար վերադառնալ: -Գիտեմ, գիտեմ: Ահա վերադարձել եմ, համաձայն եմ: -Ի՞նչ բարիքներ կարող էիր գտնել այլուր, որ այստեղ չես գտել, կամ ավելի ճիշտ, միմիայն այստեղ են քո բարիքները: -Գիտեմ, որ իմ հարստությունը պահել-պահպանել ես: -Պահել եմ այն մասը, որ չես վատնել, այսինքն, այն մասը, որ ընդհանուր է՝ հողաբաժինը: -Ուրեմն, սեփական ոչինչ չունե՞մ: -Ունես, իհարկե, այն հատուկ նվիրատվությունները, որ մեր Հայրը գուցե դեռ համաձայնի քեզ շնորհել: -Միայն դրան եմ ապավինում. համաձայն եմ թեկուզ այդքանով բավարարվել: -Մեծամիտ, քեզ հաշվի առնող չկա: Մեր մեջ ասած, այդ բաժնից շահ չկա: Խորհուրդ եմ տալիս ավելի շուտ հրաժարվել դրանից: Անձնական նվիրատվությունների այդ բաժինն է, որ քեզ կորստյան մատնեց. այդ ունեցվածքն էր, որ իսկույն վատնեցիր: -Մյուսները չէի կարող տանել:  -Ուստի և գտնում ես դրանք անխաթար: Բավական է այսօր: Վայելիր Տան անդորրը: -Վատ չի լինի, քանի որ հոգնած եմ: -Օրհնյալ լինի, ուրեմն, հոգնությունդ: Առայժմ քնիր: Վաղը մայրդ կխոսի քեզ հետ: Մայրը Անառակ որդի, միտքդ դեռ ընդվզում է եղբորդ խոսքերի դեմ, իսկ հիմա թող սիրտդ խոսի: Ինչպիսի˜ քաղցր պահ, երբ մորդ ոտքերի մոտ մեկնված, գլուխդ ծնկներին դրած, զգում ես, թե ինչպես է նրա շոյող ձեռքը խոնարհում ըմբոստ ծոծրակդ: -Ինչո՞ւ այդքան երկար ժամանակով լքեցիր ինձ: Եվ քանի որ ի պատասխան միայն արցունք ես թափում. -Արդ ինչո՞ւ արտասվել, որդիս: Դու վերադարձել ես: Քեզ սպասելով արցունքներս ցամաքեցին: -Դուք դեռ սպասո՞ւմ էիք ինձ: -Ես երբեք չեմ կորցրել հույսս: Ամեն իրիկուն քնելուց առաջ մտածում էի. եթե այս գիշեր վերադառնա, կկարողանա՞ արդյոք դուռը բացել: Եվ երկար ժամանակ չէի քնում: Ամեն առավոտ, դեռ կիսաքուն մտածում էի. արդյոք այսօր կվերադառնա՞: Հետո աղոթում էի: Այնքան աղոթեցի, որ անհնար էր՝ չվերադառնայիր: -Ձեր աղոթքները փութացրին իմ վերադարձը: -Մի հեգնիր, զավակս: -Ա˜խ, մայր, խոնարհաբար վերադարձել եմ ձեզ մոտ: Տեսեք, ինչպես եմ ճակատս խոնարհում ձեր սրտի առաջ: Երեկվա մտածմունքներիցս չկա մեկը, որ այսօր ինձ ունայն չթվա: Ձեր կողքին դժվարանում եմ հասկանալ, թե ինչու գնացի: -Այլևս չե՞ս գնա: -Այլևս չեմ կարող գնալ: -Ուրեմն, ի՞նչն էր ձգում քեզ դեպի դուրս: -Այսուհետև չեմ ուզում մտածել այդ մասին: Ոչինչ…Ես ինքս: -Կարծում էիր, մեզնից հեռու երջանի՞կ ես լինելու: -Երջանկություն չէի փնտրում: -Իսկ ի՞նչ էիր փնտրում: -Փնտրում էի…ինքս ինձ: -Օ˜, որդին ծնողներիս և եղբայրը՝ եղբայրներիդ: -Ես նման չէի եղբայրներիս: Այլևս չխոսենք, ես արդեն վերադարձել եմ: -Ոչ, շարունակենք խոսել: Չկարծես, թե եղբայրներդ տարբերվում են քեզնից: -Այսուհետև իմ միակ հոգսը պիտի լինի նմանվել ձեզ բոլորիդ: -Կարծես, համակերպված ասացիր: -Չկա ավելի հոգնեցուցիչ բան, քան ապրել՝ չնմանվելով ուրիշներին: Այդ ճամփորդությունն ի վերջո ուժասպառ արեց ինձ: -Ճիշտ է, դու շատ ես ծերացել: -Ես տառապել եմ: -Խեղճ զավակս, անկասկած, ամեն իրիկուն անկողին չէր բացվում քեզ համար, ոչ էլ ուտելու ժամերին էր սեղան դրվում: -Ուտում էի, ինչ ձեռքս ընկներ, և հաճախ միայն խակ, կամ փչացած մրգերն էին քաղցս հագեցնում: -Բայց գոնե միայն սովի՞ց ես տանջվել: -Կեսօրվա արևը, կեսգիշերվա ցուրտ քամին, անապատի երերուն ավազը, ոտքերս արյունլվա անող մացառները՝ սրանցից ոչ մեկը ինձ հետ չպահեց, բայց, այս մասին եղբորս չասացի, ստիպված եղա ծառայել… -Ինչո՞ւ թաքցրիր: -Անգութ տերերը չարչարում էին մարմինս, ընկճում էին հպարտությունս, կիսաքաղց պահում ինձ: Այդ ժամանակ էր, որ մտածեցի. «է˜, ծառայելը ծառայել է…»: Երազումս տեսա մեր տունը: Եվ վերադարձա: Անառակ որդին նորից է հակում գլուխը, որ մայրը շոյում է քնքշորեն: -Հիմա ի՞նչ ես անելու: -Արդեն ասացի, ջանալու եմ նմանվել ավագ եղբորս, հսկելու եմ մեր ունեցվածքը, նրա նման ամուսնանալու եմ… -Անշուշտ, մտքումդ մեկը կա, եթե այդպես ես ասում: -Օ˜հ, ով էլ լինի, եթե դուք ընտրեք, սիրելի կդառնա ինձ համար: Արեք այնպես, ինչպես եղբորս համար արեցիք: -Կուզենայի, որ սրտովդ լիներ: -Ինչ փույթ, իմ սիրտն արդեն ընտրել էր: Ես սանձեցի գոռոզությունս, որ ձեզնից հեռու էր տարել ինձ: Ղեկավարեք իմ ընտրությունը: Հնազանդվում եմ, ասում եմ ձեզ: Նույն ձևով կհնազանդեցնեմ իմ զավակներին, և այսպիսով, իմ փորձությունը այլևս իզուր չի թվա ինձ: -Լսիր, այստեղ մի տղա կա, որին կարող ես արդեն հոգ տանել: -Ի՞նչ եք ուզում ասել, և ո՞ւմ մասին է խոսքը: -Քո կրտսեր եղբոր, որի տասը տարին էլ չէր լրացել, երբ մեկնեցիր և հազիվ թե ճանաչես, այնինչ… -Ավարտեք ձեր խոսքը, մայր, հիմա էլ ի՞նչը կարող է անհանգստացնել ձեզ: -Այնինչ նրա մեջ դու ճանաչելու էիր քեզ, որովհետև շատ նման է քեզ, երբ մեկնեցիր: -Ինձ շա՞տ է նման: -Քեզ ասում եմ, նրան, որ էիր և, ավա˜ղ, ոչ թե նրան, որ հիմա ես դարձել: -Եվ որը դառնալու է ինձ նման: -Որին անհապաղ պետք է դարձնել քեզ նման: Խոսիր հետը, անկասկած կլսի քեզ՝ անառակիդ: Ասա նրան, թե որքան դառնություններ կան ճանապարհին, խնայիր նրան… -Բայց ի՞նչն է ստիպում ձեզ այդպես տագնապահար խոսել եղբորս մասին: Գուցե պարզապես դիմագծերի նմանությունը… -Ոչ, ոչ, ձեր երկուսի միջև եղած նմանությունը ավելի խորն է: Հիմա ինձ շատ է անհանգստացնում այն, ինչ քո ժամանակ հարկ եղածին չափ չէր մտահոգել: Նա շատ է կարդում և միշտ չէ, որ ընտրածները լավ գրքեր են: -Միայն այդքա՞նը: -Հաճախ մագլցում է պարտեզի ամենաբարձր տեղը, գիտես, ցանկապատը, որտեղից ամբողջ տարածքն է երևում:  -Հիշում եմ: Սա՞ է բոլորը: -Մեզ մոտ ավելի քիչ է մնում, քան ագարակում: -Եվ ի՞նչ է անում այնտեղ: -Ոչ մի վատ բան: Բայց ագարակատերերին չի այցելում, այլ մեզ հետ առնչություն չունեցող ռամիկների և օտարականների: Հատկապես մեկը կա, որ հեռվից է եկել, հազար ու մի բան է պատմում նրան: -Հա˜, խոզարածը: -Այո, ճանաչո՞ւմ ես…Նրան լսելու համար եղբայրդ ամեն իրիկուն գնում է խոզանոց, վերադառնում է միայն ընթրելու, ախորժակը կորցրած, հագուստի վրայից գարշահոտ է գալիս: Նախատինքը չի օգնում, ընդհակառակը, ավելի է համառում: Երբեմն առավոտ ծեգին, երբ բոլորս դեռ անկողնում ենք, վազում է մինչև դարպասը՝ ճանապարհ դնելու այդ խոզարածին, երբ սա իր հոտը տանում է արածացնելու: -Նա գիտի, որ չպետք է դուրս գա: -Դու նույնպես գիտեիր: Օրերից մի օր կփախչի այստեղից, համոզված եմ: Մի օր կգնա… -Ոչ, ես կխոսեմ նրա հետ, մայր: Մի հուզվեք այդպես: -Ես գիտեմ, որ քո խոսքը կլսի: Նկատեցի՞ր, թե ինչպես էր առաջին օրը նայում քեզ: Ինչպիսի դյութանք ունեին ցնցոտիներդ նրա համար, հետո էլ՝ բոսորագույն պատմուճանը, որ հագցրեց հայրդ: Վախենում եմ, նրա ուղեղում մեկը մյուսին խառնվի, և առաջին հերթին նրան հրապուրողը ցնցոտիները լինեն: Սակայն այդ միտքը առայժմ ինձ խենթություն է թվում, քանի որ, ի վերջո, զավակս, եթե դու նախապես իմացած լինեիր, թե որքան թշվառություն էր սպասում քեզ, չէիր լքի մեզ, այնպես չէ՞: -Հիմա նույնիսկ չեմ հասկանում, թե ինչպես կարողացա լքել ձեզ, ձեզ՝ մայր իմ: -Դե ուրեմն, այդ ամենը նրան կասես: -Այդ ամենը վաղը երեկոյան կասեմ: Հիմա համբուրեք ճակատս, ինչպես փոքր ժամանակ էիք անում, երբ հսկում էիք նինջս: Քնել եմ ուզում: -Գնա քնիր: Ես կաղոթեմ բոլորիդ համար: Երկխոսություն կրտսեր եղբոր հետ Անառակի սենյակին կից մերկ պատերով ընդարձակ մի սենյակ կա: Անառակը ճրագը ձեռքին մոտենում է մահճակալին, որտեղ կրտսեր եղբայրն է պառկած՝ դեմքով դեպի պատը: Սկսում է ցածր ձայնով խոսել, որպեսզի, եթե երեխան քնած է, չխանգարի նրա քունը: -Ուզում էի խոսել հետդ, եղբայր: -Իսկ ի՞նչն է խանգարում: -Կարծում էի, քնած ես: -Երազ տեսնելու համար պարտադիր չէ քնել: -Այդ ի՞նչ երազ էիր տեսնում: -Ի՞նչ կարևոր է: Նույնիսկ ես չեմ հասկանում երազներս, ուր մնաց թե՝ դու մեկնաբանես: -Ուրեմն այդքան խորիմա՞ստ ես: Եթե պատմեիր, կփորձեի: -Մի՞թե դու ես ընտրում քո երազները: Իմ երազներն այնպիսին են, ինչպիսին իրենք են ուզում լինել և ավելի ազատ են, քան ես…Ինչո՞ւ ես եկել: Ինչո՞ւ ես խանգարում քունս: -Դու քնած չես, և ես եկել եմ քնքնշորեն խոսելու քեզ հետ: -Ինչ ունես ինձ ասելու: -Ոչինչ, եթե այդպես պիտի խոսես: -Դե ուրեմն, գնաս բարով: Անառակը գնում է դեպի դուռը, բայց ցած է դնում ձեռքի ճրագը, որ հազիվ է լուսավորում սենյակը, հետո վերադառնալով, նստում է մահճակալի եզրին և մթան մեջ երկար շոյում է երեխայի շրջած գլուխը: -Դու ավելի կոպիտ ես պատասխանում ինձ, քան երբևէ ես՝ եղբորդ: Այնինչ, ես էլ էի ընդվզում նրա դեմ: Ըմբոստ երեխան միանգամից նստում է տեղում: -Ասա, եղբա՞յրն է քեզ ուղարկել: -Ոչ, փոքրիկս, ոչ թե նա, այլ մեր մայրը: -Ա˜հ, դու ինքդ չէիր գա: -Բայց եկել եմ որպես բարեկամ: Անկողնու մեջ կիսապառկած՝ երեխան ակնդետ նայում է անառակին: -Ինչպե՞ս կարող է մերոնցից որևէ մեկը ինձ բարեկամ լինել: -Դու սխալ կարծիք ունես մեր եղբոր մասին… -Նրա մասին չխոսես: Ես ատում եմ նրան…Ամբողջ հոգով: Նա է պատճառը, որ քեզ հետ կոպիտ խոսեցի: -Ինչպե՞ս թե: -Չես հասկանա: -Ոչինչ, ասա… Անառակը գիրկն է առնում եղբորը, և պատանին արդեն տեղի է տալիս: -Վերադարձիդ իրիկունը քնել չկարողացա: Ամբողջ գիշեր մտածում էի. ես մի ուրիշ եղբայր էլ եմ ունեցել ու չեմ իմացել…Ահա թե ինչու սիրտս ուժգին տրոփել սկսեց, երբ բակում տեսա քեզ: Դու գալիս էիր փառքով պսակված: -Ավա˜ղ, այն ժամանակ պսակված էի լոկ ցնցոտիներով: -Այո, տեսա քեզ, բայց արդեն՝ հաղթական: Տեսա նաև, թե ինչ արեց մեր հայրը. մատանի հագցրեց, այնպիսի մատանի, որ մեր եղբայրն էլ չունի: Քո մասին ոչ մեկին չէի ուզում հարց ու փորձ անել, գիտեի միայն, որ շատ հեռվից ես գալիս, և հայացքդ սեղանի շուրջ… -Դու ներկա՞ էիր խնջույքին: -Օ˜, հավատացած էի, որ ինձ չես նկատել. ողջ ընթրիքի ընթացքում նայում էիր հեռուն և ոչինչ չէիր տեսնում: Եվ երբ հաջորդ երեկոյան գնացիր Հոր հետ խոսելու, դարձյալ ոչինչ, բայց երբ երրորդ երեկոյան… -Վերջացրու: -Ահ, թեկուզ մի սիրալիր բառ ասեիր ինձ: -Ուրեմն, դու ինձ սպասո՞ւմ էիր: -Շա˜տ, շա˜տ: Ի՞նչ ես կարծում, այս աստիճան կատեի՞ մեր եղբորը, եթե այդ երեկո երկար չզրուցեիր նրա հետ: Ինչի՞ մասին կարող էիք իրար հետ խոսել: Դու լավ գիտես, եթե նման ես ինձ, ուրեմն նրա հետ ոչ մի ընդհանուր բան ունենալ չես կարող: -Նրա հարցում շատ եմ սխալվել: -Մի՞թե: -Գոնե մեր հոր ու մոր առաջ շատ մեղավոր եմ: Գիտես չէ՞, որ փախել էի տնից: -Այո, գիտեմ: Վաղուց, այնպես չէ՞: -Համարյա քո տարիքին էի: -Ա˜հ…Եվ դա՞ ես համարում քո մեղքը: -Այո, դա էր իմ մեղքը, իմ հանցանքը: -Երբ գնացիր, զգո՞ւմ էիր, որ սխալ ես վարվում: -Ոչ, հոգուս խորքում անհրաժեշտ էի գտնում մեկնումը: -Այդ օրվանից ի՞նչ պատահեց, որ քո ճշմարտությունը փոխվեց սխալի: -Ես տառապեցի: -Եվ դա՞ է ստիպում քեզ ասել. ես սխալվել եմ: -Ոչ, այդպես չէ, բայց դա ինձ ստիպեց մտածել: -Ուրեմն առաջ չէի՞ր մտածել: -Մտածել էի, բայց իմ տկար բնավորությունը կուլ էր գնում ցանկություններիս: -Ինչպես ավելի ուշ՝ տառապանքիդ: Այնպես որ այսօր վերադառնում ես…պարտված: -Ոչ, այդքան խստորեն. համակերպված: -Ինչևէ, դու հրաժարվեցիր լինել այն, ինչ ուզում էիր լինել: -Այն, ինչ իմ գոռոզությունն էր համոզում լինել: Երեխան մի պահ լռում է, հետո հանկարծ հեծկլտում է ու բացականչում. -Եղբայրս, ես նա եմ, ինչ դու էիր մեկնելու պահին: Օ, ասա, մի՞թե ճանապարհին միայն հուսախաբության հանդիպեցիր: Այն ամենը, ինչ ձգտում եմ տեսնել դրսում, ինչը տարբերվում է այստեղից, մի՞թե պատրանք է միայն, այն ամեն նորը, որ զգում եմ իմ մեջ, խելագարությո՞ւն է: Ասա, ինչո՞ւ հուսալքվեցիր ճանապարհին: Ի՞նչը քեզ ստիպեց վերադառնալ: -Որոնածս ազատությունը կորցրի, գերի դարձած՝ ստիպված եղա ծառայել: -Այստեղ եմ ես գերի: -Այո, բայց անգութ տերերի ծառայել…Այստեղ գոնե ծնողներիդ ես ծառայում: -Է˜հ, ծառայելը ծառայել է, մի՞թե չունենք այն ազատությունը, որ գոնե մենք ընտրենք, թե ում ենք ծառայելու: -Ես էլ էի այդ հույսը փայփայում: Ոտքերս որքան հեռու տարան ինձ, քայլեցի իմ ցանկության հետևից, ինչպես Սավուղը՝ ավանակների: Բայց այնտեղ, ուր նրան արքայություն էր սպասում, ես թշվառություն գտա միայն: Այնինչ… -Արդյո՞ք սխալ ճանապարհով չգնացիր: -Քայլեցի միայն առաջ: -Վստա՞հ ես: Բայց չէ՞ որ ուրիշ արքայություններ էլ կան և առանց արքաների երկրներ, որ պետք է հայտնագործել: -Ո՞վ ասաց քեզ: -Ես գիտեմ: Զգում եմ: Ինձ արդեն թվում է, թե իշխում եմ այնտեղ: -Մեծամիտ: -Ահ, ճիշտ այն բառը, որ քեզ ասաց մեր եղբայրը, ինչո՞ւ ես հիմա նույնը ասում ինձ: Երանի մեծամիտ էլ մնայիր: Դու չէիր վերադառնա: -Բայց այդ դեպքում ես չէի կարող ճանաչել քեզ: -Ոչ, կճանաչեիր, այնտեղ, որտեղ կմիանայի քեզ, կճանաչեիր ինձ իբրև քո եղբորը: Ինձ նույնիսկ թվում է, թե քեզ գտնելու համար եմ մեկնում: -Մեկնո՞ւմ… -Մի՞թե չհասկացար: Մի՞թե ինքդ չես քաջալերում ինձ, որ մեկնեմ: -Կուզենայի կանխել քո վերադարձը, բայց մեկնումդ կանխելու գնով: -Ոչ, ոչ, այդպես մի խոսիր: Ոչ, այդ չէիր ուզում ասել: Չէ՞ որ դու էլ մեկնեցիր որպես նվաճող: -Եվ դա էր պատճառը, որ ստրկությունն ինձ ավելի ծանր թվաց: -Այդ դեպքում ինչո՞ւ հպատակվեցիր: Մի՞թե այդքան հոգնել էիր: -Ոչ, դեռ չէի հոգնել, բայց կասկածեցի: -Ի՞նչ ես ուզում ասել: -Կասկածեցի ամեն ինչին, կասկածեցի ինքս ինձ: Ուզեցի կանգ առնել, ի վերջո, հուսալի ապաստան գտնել: Բարեկեցությունը, որ խոստացավ ինձ Տերը, գայթակղեց…Այո, հիմա լավ եմ հասկանում. ես տանուլ տվի: Անառակը հակում է գլուխը և հայացքը թաքցնում ափերի մեջ: -Իսկ դրանից առա՞ջ: -Երկար ժամանակ քայլեցի ընդարձակ, աննվաճ հողերով: -Անապատո՞վ: -Ամենուր չէ, որ անապատ էր: -Իսկ ի՞նչ էիր փնտրում: -Ինքս էլ չեմ հասկանում արդեն: -Վեր կաց անկողնուս վրայից: Նայիր, թե ինչ է դրված սնարիս, այն հնամաշ գրքի կողքին: -Ճեղքված նուռ եմ տեսնում: -Երեկ երեկոյան խոզարածը բերեց՝ երեք օրվա բացակայությունից հետո: -Այո, վայրի նուռ է: -Գիտեմ, և ահավոր դառն է: Բայց զգում եմ, որ եթե շատ ծարավեմ, ատամներս կխրեմ մեջը: -Օ˜, հիմա արդեն կարող եմ քեզ ասել. անապատում ես այդ ծարավն էի փնտրում: -Այնպիսի ծարավ, որ միայն այս դառնահամ միրգը կարող է հագեցնել…  -Չի հագեցնում, բայց սիրել է տալիս այդ ծարավը: -Գիտե՞ս, թե որտեղից են քաղում այս միրգը: -Մի փոքրիկ լքված այգի կա, ուր հասնում ես իրիկնադեմին: Ոչ մի պատ այն չի բաժանում անապատից: Այնտեղ մի առվակ է հոսում, մի քանի կիսահաս պտուղներ են կախված ճյուղերից: -Ի՞նչ պտուղներ: -Նույն պտուղները, ինչ մեր պարտեզում, բայց վայրի: Ամբողջ օրը սաստիկ շոգ էր արել: -Լսիր, գիտե՞ս ինչու էի այս երեկո քեզ սպասում: Լույսը բացվելուց առաջ մեկնելու եմ: Այս գիշեր, հենց որ խավարը դժգունի…Գոտիս կապել եմ մեջքիս, պատրաստել եմ կոշիկներս: -Ի՞նչ, այն, ինչ չկարողացա ես անել, դո՞ւ ես անելու… -Դու բացեցիր իմ ճանապարհը, քեզ մտաբերելով՝ հոգիս կամրապնդվի: -Ինձ մնում է հիանալ քեզնով, քեզ մնում է, ընդհակառակը, մոռանալ ինձ: Ի՞նչ ես վերցնելու հետդ: -Շատ լավ գիտես, որ կրտսերը լինելով՝ ժառանգությունից բաժին չունեմ: Դատարկաձեռն եմ մեկնում: -Ավելի լավ: -Ինչո՞ւ ես լուսամուտից դուրս նայում: -Պարտեզն եմ նայում, որտեղ ննջում են մեր նախնիները: -Եղբայրս…, - և երեխան, որ բարձրացել է անկողնուց, փարվում է անառակի վզին. նրա թևերը նույնքան քնքուշ են, որքան ձայնը,- արի ինձ հետ: -Թող ինձ, թող ինձ, ես մնում եմ, որ մխիթարեմ մեր մորը: Առանց ինձ դու ավելի արիասիրտ կլինես: Ժամն է արդեն: Երկինքը դժգունում է: Անաղմուկ հեռացիր: Դե, համբուրիր ինձ, փոքրիկ եղբայրս, իմ ողջ հույսերը տանում ես քեզ հետ: Ամուր կաց, մոռացիր մեզ, մոռացիր ինձ: Երանի չվերադառնաս… Կամաց իջիր: Ճրագը պահել եմ… -Ձեռքդ տուր, մինչև հասնեմ դարպասին: -Զգույշ իջիր գավթի աստիճաններով… Թարգմանությունը՝ Նվարդ Վարդնայանը Տես նաև Դրամանենգները 
-Վաղը Նոժանում եմ գիշերելու, - ասել էր նա կնոջը նախօրեին, - հենց նոր զանգահարեցին: Վախենում եմ, թե իմ հիվանդը, հիշո՞ւմ ես, այն խեղճ ծեր կինը…Հավատո՞ւմ ես, մանկան ցնծությամբ էի սպասում վաղվա երեկոյին: Ծիծաղելի է չէ՞, իմ տարիքի մարդը մինչև հիմա ոչ մի անգամ չի եղել Օպերայի պարահանդեսին: -Շատ ծիծաղելի է, սիրելիս, շատ… Եթե իմանայի, երևի քեզ հետ չէի ամուսնանա: Մինչ կինը ծիծաղում էր, նա հիանում էր նրա վարդագույն, թավշանման, սառնաշաքարի պես երկարավուն նուրբ դեմքով: -Իսկ դու, դու չե՞ս ուզում մասնակցել կանաչ-մանուշակագույն պարահանդեսին: Նույնիսկ, առանց ինձ, սիրելիս, իհարկե, եթե դա քեզ հաճույք կպատճառի… Կինը զզվանքից սարսռաց, և նրա մազերը, նրբագեղ ձեռքերը, սպիտակ զգեստի բացվածքից երևացող պարանոցը ցնցվեցին, ասես խխունջ էր տեսել կամ էլ կեղտոտ մեկին:  -Ե՞ս, ինչպես թե… դու արդեն ինձ պատկերացնում ես ամբոխի ձեռքին հանձնված… Ի՞նչ ես ուզում, ես ամոթխած չեմ, բայց… փշոտ եմ, ոչինչ չես կարող անել: Շքասանդուղքի վերևում գտնվող սյունազարդ պատշգամբի ճաղաշարին հենված, նա խորհում էր իր սարսռացող եղնիկի մասին, դիտելով, թե ինչպես երկու խոշոր, քառակուսի, սևափայլ եղունգներով ձեռքեր սեղմել են սուլթանուհու մերկ թիկունքը: Ազնվազարմ վենետիկցու ծոպազարդ թևքերից դուրս եկող այդ ձեռքերը մխրճվել էին խմորի նման փափուկ ու սպիտակ մսի մեջ…Եվ քանի որ կնոջ մասին էր մտածում, անակնկալից ցնցվեց, լսելով կողքից եկած թեթևակի հազի ձայնը. «Ըհը, ըհը»: Այդպես իր կինն էր հազում…Նա շրջվեց և տեսավ ճաղաշարին հեծած սլացիկ ու անկռահելի մի ծպտյալի, մի Պիեռոյի, որի հագին կախ թևքերով քաթանե վերնաշապիկ էր, լայն անդրավարտիք, գլխանոց, իսկ ժանեկազարդ դիմակի տակից հազիվ երևացող մաշկը ասես գիպսով էր շպարված: Գլխանոցի և զգեստի մուգ մանուշակագույն արծաթափայլ գործվածքն այնպես էր պսպղում, կարծես ջահերով լուսավորված նավակների մեջ, գիշերվա կեսին երկաթյա կեռով բռնված օձաձուկ լիներ: Զարմանքից քարացած՝ նա սպասում էր, որ նորից կլսի ծանոթ «ըհը, ըհը»-ն, սակայն այն չկրկնվեց: Պիեռո-օձաձուկը՝ սև ձեռնոց հագած մի ձեռքը կոնքին, կրունկով անհոգ թփթփացնում էր մարմարյա ճաղերին, ցուցադրելով սատինե կոշիկները: Կիսադիմակի շեղակի կտրվածքները խնամքով ծածկված էին քողով, որի տակից հազիվ նշմարվում էին խամրած կրակի անորոշ գույն ունեցող կայծկլտումները:  Քիչ մնաց բղավեր. -Իրե˜ն… Սակայն սեփական սուտը հիշելով, ձայն չհանեց: Եվ քանի որ դերասանական շնորհք չուներ, հրաժարվեց նաև ձայնը կեղծելու փորձից: Պիեռոն ազատ, գեղջկավարի քորեց ազդրը, և տագնապած ամուսինը թեթևացած շունչ քաշեց. -Ո՛չ… Նա չէ… Բայց երբ Պիեռոն գրպանից ոսկյա տափակ մի տուփ հանեց՝ այնտեղից շրթներկ վերցնելու համար, անհանգիստ ամուսինը ճանաչեց ներսից հայելապատ այդ ծխախոտատուփը՝ տարեդարձի իր նվերը… Նա այնպես հանկարծակի, ակամայից թատերական շարժումով, ձախ ձեռքը դրեց վեր ելած սրտին, որ Պիեռո-օձաձուկը նկատեց նրան: -Այդ ի՞նչ է, խոստովանությո՞ւն, մանուշակագույն դոմինո: Մի պահ լսելով իր կնոջ թեթևակիորեն կեղծած ձայնը, նա չպատասխանեց՝ զարմանքից, սպասումից, մղձավանջային այդ երազից համարյա շնչահեղձ եղած: Օձաձուկը, գլուխը թռչունի նման թեքած, հեծյալի պես նստած, իրեն էր նայում: Հետո, ուսերը վեր քաշեց, ցատկեց գետին ու հեռացավ: Այդ արարքը ազատություն տվեց բնական ու գործունյա խանդից տագնապած ամուսնուն, որը մի պահ մտածեց, հետո անշտապ վեր կացավ, որպեսզի հետևի կնոջը: -Ինչ-որ մեկի համար, կամ ինչ-որ մեկի հետ է եկել: Առնվազն մի ժամից ամեն բան կիմանամ: Կանաչ ու մանուշակագույն հարյուրավոր կնգուղներ երաշխավորում էին, որ նա ոչ կնկատվի, և ոչ էլ կճանաչվի: Իրենը ճոճվելով քայլում էր նրա առջևից, ու նա զարմացավ, տեսնելով, որ կինը սեթևեթանքով շարժում էր կոնքերը և քստքստացնում ոտքերը, կարծես հողաթափեր հագած լիներ: Ոսկեթել ու զմրուխտազարդ հագուստով մի բյուզանդացի քայլելու ընթացքում ճանկեց Իրենից, որը գրկախառնումից ծալվեց ու փոքրացավ, կարծես ուր որ է իրեն թրատելու էին: Ամուսինը վազելով մի քանի քայլ առաջացավ ու զույգին հասավ այն պահին, երբ Իրենը նվաղկոտ վրա բերեց. -Կոպիտ աժդահա… Ու հեռացավ նույն հանգիստ ու ծույլ քայլվածքով, հաճախ կանգ առնելով, աչք գցելով բաց օթյակներից ներս, սակայն՝ առանց շրջվելու: Աստիճանների ներքևում նա կանգ առավ, տատանվեց և միտքը փոխելով, վերադարձավ դահլիճի մուտքի մոտ, միացավ աղմկոտ մի ամբոխի, որն այնպես սեղմեց ու պարուրեց նրան, ինչպես պատյանը՝ սրին: Տասնյակ ձեռքեր շրջափակեցին նրան: Մի կիսամերկ ըմբշամարտիկ նրան դեմ տվեց ներքևի օթյակի բազրիքին և սկսեց սեղմել: Կինը տեղի տալով մերկ տղամարդու ծանրությանը, գլուխը հետ էր գցում, ու նրա ծիծաղը կորչում էր մյուս ծիծաղների մեջ, մինչդեռ մանուշակագույն կնգուղով մարդը տեսնում էր, թե կիսադիմակի տակից ինչպես են փայլում ատամները: Կինը հեշտորեն դուրս պրծավ և նստեց պարասրահ տանող աստիճաններին: Երկու քայլի վրա կանգնած ամուսինը թիկունքից զննում էր նրան: Իրենը ուղղեց դիմակը, ճմռթված վերնաշապիկը, շրջված գլխանոցը: Այնքան անկաշկանդ էին շարժումները, ասես մենակ լիներ: Մի պահ շունչ քաշելուց հետո, նորից առաջ շարժվեց: Իրենն իջավ աստիճաններով, ձեռքերը դրեց անխոս աղերսանքով պարի հրավիրող մի ռազմիկի ուսերին և գրկախառնված սկսեց նրա հետ պարել: -Նա՛ է, - մտածեց ամուսինը: Բայց կինը ոչ մի բառ չփոխանակեց զրահապատ, քրտնաթոր պարողի հետ և քիչ հետո հանգիստ լքեց նրան: Ճաշասենյակում նա մի գավաթ շամպայն ըմպեց, հետո՝ էլի մի գավաթ, վճարեց ու անշարժ հետաքրքրությամբ սկսեց դիտել բղավող կանանցով շրջապատված երկու տղամարդկանց միջև սկսվող ծեծկռտուքը: Խելքին փչեց իր սևաթույր ու փոքրիկ սատանայական ձեռքերը դնել ոսկեթել վարսակալով մի հոլանդուհու սպիտակ վզին, որից վերջինս ահաբեկված ճչաց: Վերջապես, տագնապած ամուսինը տեսավ, թե ինչպես իր կինը իբր պատահաբար, բախվեց ու կանգնած մնաց մի երիտասարդի առջև, որը շնչասպառ փլվել էր նստարանին և դիմակով հով էր անում դեմքին: Իրենը կռացավ, մի տեսակ արհամարհանքով բռնեց այդ գեղեցիկ, առնական երիտասարդի կզակից և սկսեց համբուրել թրթռացող կիսաբաց շրթունքները… Սակայն ամուսինը նետվելու և միաձուլված շուրթերը իրարից պոկելու փոխարեն, անհետացավ ամբոխի մեջ: Վհատ ու ապշահար՝ նա այլևս չէր վախենում, այլևս հույս չուներ դավաճանություն տեսնելու: Հիմա արդեն համոզված էր… Իրենը չէր ճանաչում ո՛չ պարից արբած պատանուն, որի հետ գրկախառնվել էր, ո՛չ էլ ըմբշամարտիկին: Համոզված էր… Իրենը ո՛չ սպասում, ո՛չ էլ փնտրում էր որևէ մեկին: Ողկույզի պես քամելով իր շուրթերին միաձուլված շուրթերը՝ նա իսկույն ևեթ լքելու էր դրանք, նորից գալու էր թափառելու, որպեսզի գիրկն առնի ուրիշ մեկին, մոռանա նրան էլ և միայն ու միայն ճաշակի, մինչև հոգնելն ու տունդարձը, իր նախասկիզբ վայրենությունը, մենակ, ազատ, ինքնիշխան լինելու դիվային հաճույքը, վայելի անծանոթ, հավիտյանս մենակ ու անպարկեշտ կին լինելու զգացումը, կին, որին մի փոքրիկ դիմակ և մի անթափանց զգեստ վերադարձրել էին անապաքեն մենության և վավաշոտ անմեղության գիրկը: Թարգմանությունը՝ Թագուհի Խաչմանյան 
Տիկին Անժըլիեն մեքենաբար հաշվում և վերահաշվում էր ադամանդյա քարերը: Ապարանջանն իր քսանինը ադամանդյա քառանկյուն քարերով բարակ ու սառը օձի պես ճկունորեն սահում էր նրա մատների արանքով: Ադամանդները ճեփ-ճերմակ էին, ոչ այնքան խոշոր, սքանչելիորեն իրար նման. գիտակի համար գեղեցիկ զարդ էր:  «Խեղճ Ֆրանսուա… Եթե այստեղ լինի, տեսնես մյուս տարի ի՞նչ կնվիրի»: Արդյունաբերող Ֆրանսուա Անժըլիեն տվյալ պահին ճանապարհորդում էր Ալժիրում, բայց ներկա լիներ, թե բացակա, նա իր նվերով նշանավորում էր տարվա վերջը և իրենց ամուսնության տարեդարձը: Անցյալ տարի՝ նեֆրիտե քսանութ գնդիկ, նախանցյալ տարի՝ էմալե քսանյոթ վահանիկներով զարդարված գոտի… «Իսկ սաքսոնական ճենապակուց քսանվեց փոքրիկ ափսենե՞րը… Քսանհինգ մետր Ալանսոնի ասեղնագործ ժանյակնե՞րը…»: Տիկին Անժըլիեն, մի քիչ ջանք թափելով, գնաց հիշողության հեռուները, մինչև ճաշի համեստ, արծաթյա սպասքը, մինչև երեք զույգ մետաքսյա գուլպաները… «Այն ժամանակ մենք հարուստ չէինք… Խեղճ Ֆրանսուա, նա ինձ միշտ երես է տվել…»: Սրտի խորքում ամուսնուն «խեղճ Ֆրանսուա» էր անվանում, քանի որ իր կարծիքով բավականաչափ չէր սիրել նրան, թեև չէր էլ գիտակցում քնքուշ սովորության և երկարատև հավատարմության ուժը:  Տիկին Անժըլիեն բարձրացրեց ձեռքը, վեր տնկեց ճկույթը, ձգեց դաստակը, որպեսզի ապարանջանը հարթվի և ջանասիրությամբ կրկնեց. «Որքա˜ն գեղեցիկ է… Ինչ սպիտակ են ադամանդները…Որքան երջանիկ եմ ես…»: Հետո իջեցրեց ձեռքը և ինքն իրեն խոստովանեց, որ արդեն կշտացել է նոր զարդից: «Համենայն դեպս ես երախտամոռ չեմ», - հոգոց հանեց նա պարզամտորեն: Նրա հագեցած հայացքը թափառեց ծաղկազարդ սփռոցից մինչև պահարանի կայծկլտացող  ապակեփեղկը: Արծաթյա զամբյուղի մեջ դրված կալվինի խնձորների հոտից սիրտը թեթևակիորեն խառնեց, և նա ճաշասենյակից դուրս եկավ: Զարդասենյակ մտնելով, նա բացեց պողպատյա արկղիկը, որի մեջ զարդերն էր պահում, և նոր ապարանջանի պատվին սկսեց զարդարել ձախ ձեռքը: Մատնեմատին դրեց կապույտին տվող ադամանդով սև օնիքսից մի մատանի, մի քիչ կնճռոտված, գունատ ու նրբագեղ ճկույթին մուգ գույնի շափյուղաներով մի օղակ հագցրեց: Ժամանակից շուտ ճերմակած մազերը, որ չէր ներկում, ավելի ճերմակ երևացին, երբ իր գանգուրներին հարմարեցրեց ադամանդի փոշով զարդարված նեղ ապարոշը, որը սակայն անմիջապես էլ հանեց: «Չեմ հասկանում, թե ինչ է կատարվում ինձ հետ: Ինչո՞ւ տրամադրություն չունեմ: Ինչ էլ ասես, հիսուն տարեկան լինելը տհաճ բան է…»: Նա անհանգիստ էր, զգում էր ներքին մի ագահություն, բայց և զզվանք, ինչպես ապաքինվողը, որի ախորժակը դեռ չի վերականգնվել թարմ օդից: «Ի վերջո, մի՞թե ադամանդն այդքան գեղեցիկ բան է»: Տիկին Անժըլիեն ցանկանում էր մի այնպիսի հաճույք զգալ, որ տեսողականին գումարվեր նաև քմայինը: Ինչպես բերնի ջրերն են վազում կիտրոնի ախորժաբեր տեսքից, այն երկու մասի բաժանող դանակի անտանելի խզխզոցից… «Կիտրոն չեմ ուզում, բայց այդ անանուն, անորսալի հաճույքը գոյություն ունի, հիշում եմ, դա…դա կապույտ ապակուց ապարանջանն է…»: Մի սարսուռ անցավ տիկին Անժըլիեի կախ ընկած այտերով: Հրաշքը, որը չգիտեր էլ ինչքան տևեց, մեկ անգամ ևս նրան վերադարձրեց քառասուն տարի առաջ ապրած պահը, այն սքանչելի պահը, երբ նա զմայլված նայում էր ցերեկվա գույնին, առարկաների ծիածանագույն ու ծռմռված պատկերներին՝ կապույտ ապակուց ապարանջանի միջից, որ իրեն նոր էին նվիրել: Հավանաբար արևելյան ծագում ունեցող ապակյա այդ զարդը, որը մի քանի ժամից կոտրվեց, պարփակել էր մի նոր աշխարհ, նոր ձևեր, որպիսիք նույնիսկ երազում էլ չես հնարի, զույգ-զույգ շարժվող օձագալար, դանդաղաքայլ կենդանիներ, լուսամփոփներ, անասելի կապույտ մթնոլորտում ներփակված ճառագայթներ… Հրաշքը չքացավ, և տիկին Անժըլիեն, ուժասպառ, հայտնվեց ներկայի և իրականության սահմաններում: Բայց հենց մյուս օրվանից, նա ամենուր, անտիկվար իրերի, ապակեղենի խանութներում, զարդեղենի շուկաներում սկսեց փնտրել կապույտ գույնի ապակյա մի ապարանջան: Փնտրում էր կոլեկցիոների կրքով, մոլագարին բնորոշ զգուշավորությամբ ու ծածկապահությամբ: Համարձակվեց նույնիսկ այնպիսի թաղամասեր գնալ, որտեղ առաջ անհնարին էր համարում ոտք դնել, ավտոմեքենան բազմիցս թողեց անծանոթ փողոցների անկյուններում և, վերջապես, գտավ իր փնտրած կապույտ ապակուց ապարանջանը, որն անմիջապես նկատեց ստվերի մեջ, մի քանի սուով գնեց ու տարավ: Լուսամփոփի մեղմ լույսի տակ, մուգ գույնի հին թավշյա ծածկոցի վրա դրեց ապարանջանը, թեքվեց վրան՝ սպասելով հրաշքի… Բայց տեսածը միայն կապտավուն ապարանջան էր, երեխայի կամ վայրենու զարդ, հապճեպ սարքված, պղպղջակ տված ապակյա իր: Միտքն ու հիշողությունը ճանաչել էին առարկայի գույնն ու նյութը, բայց հզոր ու հուզառատ ոգին, որը ստեղծում և սնում է մանկական պատկերացումները, որն առեղծվածորեն հանգչում է տարիքի գործած ավերածություններին համընթաց, չցնցվեց ու չարթնացավ: Համակերպված՝ տիկին Անժըլիեն այսպիսով ընդունեց իր իսկական տարիքը և մտովի չափեց այն անսահման տարածությունը, որի մյուս եզրին թափառում էր իրենից ընդմիշտ բաժանված, անմատչելի, օտար, ազատ ու նույնիսկ հիշողության թելադրանքին չենթարկվող մի էակ, տասը տարեկան մի փոքրիկ աղջիկ, որն իր դաստակին կապույտ ապակուց ապարանջան էր կրում: Թարգմանությունը՝ Թագուհի Խաչմանյան Տես նաև Սիդոնի Գաբրիել Կոլետ Ծպտված կինը 
-Ո՛չ: Հանկարծակիի եկած նկարիչը բարձրացրեց գլուխը՝ կիսատ թողնելով բադրիջանը հղկելու գործը: -Ոչ,-կրկնեց Գլեզը, - ոչ: Դու երբեք հաջողության չես հասնի: Դու ունես ձիրք, տաղանդ, անկեղծություն, բայց քո նկարները առօրեական են, սիրելիս: Դրանք աչքի չեն ընկնում, չեն ճչում: Հինգ հազար կտավ պարունակող սրահում անտարբեր այցելուին ոչինչ չի ստիպի կանգնել քո նկարների առաջ… Ոչ, Պիեռ Դուշ, դու երբեք հաջողություն չես ունենա: Եվ դա ցավալի է: -Ինչո՞ւ է այդպես, - հոգոց հանեց պատվելի Դուշը: - Ես նկարում եմ այն, ինչ տեսնում եմ, ձգտում եմ արտահայտել իմ զգացածը: -Խոսքը հենց այդ մասին է, խեղճ բարեկամս: Դու կին ունես, սիրելիս, կին և երեք երեխա: Նրանցից յուրաքանչյուրն օրական երեք հազար կալորիայի կարիք ունի: Իսկ նկար շատ ավելի կա, քան գնորդ, և տգետներն ավելի շատ են, քան հասկացողները: Ուրեմն, Պիեռ Դուշ, ասա ինձ, ո՞րն է անհայտների ու ձախողակների ամբոխից առանձնանալու միակ միջոցը: -Աշխատանքը, - պատասխանեց Պիեռ Դուշը, - անկեղծությունը: -Լրջամիտ եղիր, Պիեռ Դուշ, բթամիտներին սթափեցնելու միակ միջոցը ցնցող արարքներն են: Հայտարարիր բոլորին, որ դու նկարելու համար մեկնում ես Հյուսիսային Բևեռ: Եգիպտական փարավոնի նման հագնվիր: Կամ, ավելի լավ է, մի ինչ-որ նոր դպրոց հիմնիր: Իրար խառնիր և օգտագործիր գիտական բառեր՝ տարածքայնություն, դինամիզմ, ենթագիտակցություն, ոչ ֆիգուրատիվ, և մանիֆեստ հռչակիր: Ժխտիր շարժումը կամ անշարժությունը, սպիտակը կամ սևը, շրջանը կամ քառակուսին: Ստեղծիր «նեոհոմերոսյան» նկարչություն, որն ընդունում է միայն կարմիր ու դեղին երանգները, շրջագծերով նկարչություն, չորս չափագծերով նկարչություն և այլն… Այդ պահին մի անսովոր ու նուրբ բույր ազդարարեց տիկին Կոզնևսկայի գալը: Դա մի գեղեցիկ լեհուհի էր, որի մանուշակագույն աչքերը գերել էին Պիեռ Դուշին: Բաժանորդ լինելով մի քանի թանկարժեք ամսագրերի, որոնք մեծ ծախսերի գնով հրատարակում էին երեք տարեկան երեխաների գլուխգործոցները, նա այնտեղ չէր գտել ազնվագույն Դուշի անունը և սկսել էր արհամարհել նրա արվեստը: Մեկնվելով բազմոցին՝ նա դիտեց իր առջև դրված անավարտ նկարը, վրդովմունքով թափահարեց շիկավուն մազերն ու թեթևակի հեգնանքով ժպտաց: -Երեկ ես այցելեցի, - ասաց նա իր թրթռուն ու երգեցիկ ձայնով, - նեգրական հինավուրց արվեստի ցուցահանդեսը: Օ˜հ, զգայացունց էր, արտահայտիչ, տպավորիչ… Նկարիչն իր հավանած դիմանկարներից մեկը բերեց նրան ցույց տալու: -Հաջողված է, - ասաց նա հազիվ շուրթերը շարժելով: Հետո հիասթափված, թռվռուն, երգեցիկ ու անուշաբույր կինն անհետացավ: Պիեռ Դուշը ներկապնակը մի անկյուն նետեց և ընկավ բազմոցի վրա: -Ես դառնալու եմ ապահովագրական տեսուչ, բանկի ծառայող կամ ոստիկանության գործակալ, - ասաց նա: -Նկարչությունը ամենահետին արհեստն է: Այս տգետներին կարող են հիացնել միայն խզբզողները: Փոխանակ իսկական վարպետներին հարգանք մատուցեն, քննադատները խրախուսում են բարբարոսներին: Բավական է, ես հրաժարվում եմ նկարելուց: Պոլ-Էմիլը, լսելով այդ ամենը, ծխախոտ վառեց ու բավական երկար ժամանակ մտածմունքի մեջ ընկավ: -Դու քեզ ընդունակ համարո՞ւմ ես, - ասաց նա վերջապես, - եպիսկոպոսի լրջությամբ հայտնելու Կոզնևսկային և էլի մի քանիսին, որ արդեն մի տասը տարի է, ինչ պատրաստվում ես թարմացնել քո արվեստը: -Ես՞… -Լսիր… Աչքի ընկնող տեղում տպագրված երկու-երեք հոդվածով ես մեր «հասարակության սերուցքին» կհայտնեմ, որ դու հիմնում ես գաղափարավերլուծական դպրոց: Քեզնից առաջ եղած դիմանկարիչներն իրենց տգիտության պատճառով ուսումնասիրում էին մարդու դեմքը: Հիմարությո՛ւն: Ոչ, մարդու մասին ճշգրիտ պատկերացում կարող են տալ այն մտքերը, որ այդ մարդը առաջացնում է մեր մեջ: Այսպես, գնդապետի դիմանկար պատկերելու համար պետք է կապույտ ու ոսկեգույն ֆոնի վրա հինգ հսկայական տրեզ նկարել, մի անկյունում՝ ձի, մյուսում՝ խաչեր: Արդյունաբերողի դիմանկարը՝ գործարանի ծխնելույզն է ու փակ բռունցքը՝ սեղանի վրա: Հիմա հասկանո՞ւմ ես, Պիեռ Դուշ, թե ինչ ես ներկայացնելու աշխարհին և կարո՞ղ ես մի ամսում գաղափարավերլուծական քսան դիմանկար  անել: Նկարիչը տխուր ժպտաց: -Մեկ ժամում կնկարեմ, - ասաց նա,- և ցավալին այն է, Գլեզ, որ եթե ես ուրիշ մարդ լինեի, գործը գլուխ կգար: -Փորձենք: -Ես խոսելու մեջ այնքան էլ հմուտ չեմ: -Ահա թե ինչ, սիրելիս, ամեն անգամ, երբ բացատրություն կպահանջեն, դու մի պահ դադար կտաս, ծխամորճդ կվառես, ծխի քուլա բաց կթողնես հարց տվողի քթին և կարտասանես հետևյալ պարզ բառերը. «Դուք երբևէ դիտե՞լ եք, ինչպես է հոսում գետը»: -Իսկ դա ի՞նչ է նշանակում: -Ոչինչ, - պատասխանեց Գլեզը,- այդպես դու ավելի ուժեղ տպավորություն կթողնես, և երբ նրանք քեզ կհայտնաբերեն, կմեծարեն, մենք նրանց կպատմենք եղելությունը և կուշտ կծիծաղենք՝ տեսնելով, թե ինչպես են շփոթվել: Երկու ամիս հետո Դուշի ցուցահանդեսի վերնիսաժն ավարտվեց հաղթանակով: Երգեցիկ, թռվռուն, անուշաբույր գեղեցկուհի տիկին Կոզնևսկան այլևս չէր հեռանում իր նոր պաշտամունքի կողքից: -Ա˜հ, - կրկնում էր նա,- զգայացունց է, արտահայտիչ, տպավորիչ: Սիրելի վարպետ, ինչպե՞ս կարողացաք հասնել այս ապշեցուցիչ ընդհանրացումներին: Նկարիչը մի պահ լռեց, հետո վառեց ծխամորճը, քուլա-քուլա ծուխ բաց թողեց ու ասաց. «Տիկին, դուք երբևէ դիտե՞լ եք, ինչպես է հոսում գետը»: Գեղեցիկ լեհուհու երգեցիկ ու թրթռուն շուրթերը անհուն երջանկության հուզաթաթավ պահեր խոստացան: Նապաստակի մորթուց վերարկու հագած երիտասարդ, փայլուն Ստրունսկուն շրջապատել էին այցելուները: -Ուժեղ է, - ասում էր նա,- շատ ուժեղ: Բայց, Դուշ, կարո՞ղ ես ինձ բացատրել, այս գաղափարը որտեղի՞ց ծագեց: Իմ հոդվածների՞ց: Պիեռ Դուշը բավականին երկար լռեց, ծխի քուլաներ բաց թողեց նրա կողմն ու ասաց. «Սիրելիս, երբևէ դիտե՞լ ես, ինչպես է հոսում գետը»: -Հրաշալի է, - գլխով արեց Ստրունսկին, - հրաշալի է: Այդ պահին կտավների մի հռչակավոր վաճառական արվեստանոցի նկարները դիտելուց հետո թևանցուկ արեց նկարչին ու նրան մի անկյուն տարավ: -Դուշ, բարեմակս,-ասաց նա, - դուք շատ խորամանկն եք: Այս ամենից կարելի է մեծ գործ ձեռնարկել: Ինձ հատկացրեք ձեր արտադրանքը: Չփոխեք ձեր ոճը, մինչև ես չասեմ, և տարեկան ձեզնից հիսուն կտավ կգնեմ: Եղա՞վ:  Դուշն առանց պատասխանելու՝ խորհրդավոր լռությամբ ծխում էր: Արվեստանոցը դանդաղ դատարկվում էր: Պոլ-Էմիլ Գլեզը գնաց վերջին այցելուի հետևից դուռը փակելու: Աստիճանների կողմից լսվում էին հիացմունքի հեռացող շշնջոցները: Հետո, մենակ մնալով նկարչի հետ, վիպասանը ուրախ-ուրախ ձեռքերը գրպանները մտցրեց: -Դե ինչ, բարեկամս, - ասաց նա,- տեսա՞ր, թե ինչպես գլուխները պտտացրինք: Տեսա՞ր, թե ինչեր էր ասում նապաստակի մորթիով այն մարդուկը: Իսկ գեղեցիկ լեհուհի˜ն: Իսկ այն երեք ջահել գեղեցկուհիները, որ անդադար կրկնում էին. «Այսքան թարմություն, օ˜հ, այսքան թարմություն»: Է˜հ, Պիեռ Դուշ, ես գիտեի, որ մարդկային հիմարությունն անսահման է, բայց այս ամենը գերազանցեց իմ սպասելիքները: Նա բռնկվեց ծիծաղի նոպայով և չէր կարողանում հանգստանալ: Նկարիչը կիտեց հոնքերը, և մինչ վիպասանը ցնցվում էր ջղաձիգ զկրտոցներից, խիստ տոնով ասաց. -Հիմար: -Հիմա՞ր, - զայրույթով բղավեց վիպասանը: -Այժմ, երբ ինձ հաջողվեց ամենափայլուն մտահղացումը, որ Բիքսիուից հետո… Նկարիչը հպարտորեն հայացքը սահեցրեց վերլուծական ոճով ստեղծած իր քսան կտավների վրայով և խոսեց հաստատակամությունից էլ ավելի վճռական դարձած տոնով. -Այո, Գլեզ, դու հիմար ես: Այս նկարների մեջ ինչ-որ բան կա… Վիպասանը ապշած նայեց ընկերոջը: -Դա արդեն չափազանց է, - բղավեց նա: -Դուշ, սթափվիր: Ո՞վ քեզ հուշեց նոր ձևով ստեղծագործելու միտքը:  Պիեռ Դուշը մի պահ լռեց, վառեց ծխամորճը և, ծխի մի հսկայական քուլա բաց թողնելով ասաց. -Դու երբևէ դիտե՞լ ես, ինչպես է հոսում գետը: Թարգմանությունը՝ Սուսան Գաբրիելյան Տես նաև Անդրե Մորուա Նովելներ 
-Սիրելիս,- ասաց կնոջը,- ցավում եմ, որ միայն մի ուղի կա մեր կյանքն առանց հոգսերի ավարտելու համար, և գիտեմ, որ այդ միջոցի իրականացումը ծանր պիտի անդրադառնա ձեզ վրա: Այն ընդունելու կամ մերժելու հարցում ազատ եք: Ահա այդ ուղին. Փարք Լեյնի տնապատկան հողերի արժեքը հիմա շատ է բարձրացել: Մի ձեռնարկատեր, որի հողատարածության մեջ սեպի պես խրվել է մեր տունը, ուզում է գնել այս անկյունը և այնպիսի գին է առաջարկում, որ կարող ենք ոչ միայն նույն թաղամասում տուն գնել, այլև հավելյալ գումար տնտեսել մեր կյանքի մնացած օրերի համար: Սակայն լավ գիտեմ, որ սիրում եք Բարչեսթեր Հաուզը, և չեմ ուզում ձեզ վիշտ պատճառող որևէ քայլ անել: Լեդի Բարչեսթերը համաձայնեց տունը փոխանակել, և մի քանի ամիս անց ծերունական զույգը տեղափոխվեց նոր բնակարան, որը նախկինից հեռու չէր: Բանվորներն արդեն սկսել էին քանդել լքված տունը: Լորդ և լեդի Բարչեսթերները ամեն օր  զբոսանքի գնալիս անցնում էին նախկին տան մոտով և տարօրինակ զգացում ապրում՝ տեսնելով շինության դանդաղ փլուզումը, որ նրանց համար տարիներ շարունակ եղել էր աշխարհի ամենաանհրաժեշտ և ամենակայուն հիմքը: Երբ տեսան, որ տանիքը չկա, նրանց թվաց, թե իրենք են հանձնվել անձրևի և քամու բերանը: Լեդի Բարչեսթերի տառապանքները հատկապես խորացան այն ժամանակ, երբ տան ճակատի պատը բացվեց և ներկայացման մի նոր տեսարանի նման ի ցույց հանեց զոհված որդու՝ Պատրիկի սենյակն ու իր ննջարանը, որտեղ անցկացրել էր քառասուն տարվա համարյա բոլոր ժամերը: Փողոցից նա նայում էր ննջասենյակի մուգ գույնի պաստառին: Երկար, շատ երկար էր դիտել նրա զարդանախշերը սգի, հիվանդության ու նաև երջանկության պահերին, և հիմա այդ պաստառի նախշերը նրան թվում էին մի ֆոն, որի վրա նկարված էր իր իսկ կյանքը: Մի քանի օրից նրան մեծ անակնկալ մատուցվեց. բանվորները քաշել պոկել էին պաստառը, և տակից հայտնվել էր սև ու սպիտակ մի թուղթ, որի գոյության մասին մոռացել էր, և որը անհասկանալի, սրտաճմլիկ մի ուժով արթնացրել էր Հարրի Վեբի հետ ունեցած սիրային երկարատև կապի հուշը: Քանի-քանի անգամ էր առավոտներն անվերջ անրջել՝ նայելով ճապոնական տնակների նկարներին՝ Հարրիի սիրատենչ նամակները կարդալուց հետո, որ նա գրում էր Հեռավոր Արևելքից: Մեծ սիրով էր սիրել նրան: Հիմա նա դարձել էր սըր Հարրի Վեբ՝ Նորին Մեծության դեսպանը Իսպանիայում: Անձրևը շուտով պոկեց նաև այդ սև ու սպիտակ թուղթը, և մեկ ուրիշ շերտ հայտնվեց նրա տակից: Բավական պարզունակ ծաղիկներ էին նկարված, և լեդի Բարչեսթերը հիշեց, որ այն երկյուղածությամբ ընտրել էր իր հարսանյաց հանդեսի նախօրեին, 1890 թվին: Այն ժամանակ նա սերժից երկնագույն հագուսներ էր հագնում և դեղին սաթից վզնոցներ կրում: Ջանում էր նմանվել տիկին Բերն Ջոնսին և կիրակի օրերը գնում էր ծերուկ Վիլյամ Մորիսի մոտ թեյ խմելու: Քանի դեռ երևում էին վարդագույն ու կանաչ թղթի կտորները, նա օրական մի քանի անգամ անցնում էր տան առջևով, որովհետև այդ պատկերը նրան հիշեցնում էր երիտասարդությունը և լորդ Բարչեսթերի հանդեպ տածած մեծ սիրո ժամանակները: Ի վերջո պատերն էլ փլվեցին և մի օր, երբ լորդ և լեդի Բարչեսթերները դուրս էին եկել պուրակի կողմերը զբոսնելու, նկատեցին, որ տնից մնացել է միայն մուտքը ծածկող կորնթական փոքրիկ գավիթը: Տարօրինակ և տխուր տեսարան էր. աստիճանի վերին մասում գավիթը բացվում էր ձմռան երկնքի տակ կուտակված որմնաքարերի ավերակների վրա: Լեդի Բարչեսթերը երկար նայեց սպիտակ սյուների արանքով անցնող ամպերին, հետո ասաց ամուսնուն. - Լորդ Բարչեսթերը, որ մեծ համակրանքով ու հետաքրքրությամբ էր լսել կնոջ պատմածը, ջերմորեն թևանցուկ արենց նրան: -Գիտե՞ք ինչ ենք անելու,- ասաց նա: -Քանի դեռ այս գավիթը, որ ձեր հուշերի շիրմաքարն է, չի խորտակվել, ծաղիկներ կդնենք աստիճանների վերևում: Ծեր զույգը գնաց ծաղկավաճառի մոտ, վարդեր գնեց և դրեց կորնթական սյուներից մեկի ստորոտին: Հաջորդ օրը գավիթն անհետացել էր: Թարգմանությունը՝ Նվարդ Վարդանյան Տես նաև Անդրե Մորուա Նովելներ 
Գեղեցիկ պարտեզները հազվագյուտ երևույթ էին գյուղական այդ աղքատ գավառում, որտեղ դղյակատերերի մեծ մասը, հետևելով Սավինյակների օրինակին, իրենց պարտեզները բանջարանոցի էին վերածել: Շարդոյի ծաղկանոցների համբավը հասել էր մինչև Բրիվ, Պերիգե, նույնիսկ Բորդո և անսահման հետաքրքրություն առաջացրել: Մինչդեռ, մեկ տարի տևած վերանորոգման աշխատանքներից հետո, երբ նոր տերերը եկան այնտեղ բնակվելու, այցելուներ շատ ավելի քիչ եղան, քան կարելի էր սպասել: Պերիգորը նորեկներին ընդունեց կանխամտածված սառնությամբ, և ոչ մեկը չգիտեր, թե ով էր այդ տիկին Բերնենը: Նա հազիվ երեսունհինգ տարեկան կլիներ, մինչդեռ ամուսինը ամենաքիչը վաթսունհինգ էր: Նա բավականին գեղեցիկ էր և նույնիսկ այդ մենության մեջ օրական երեք անգամ փոխում էր զգեստները: Դա անբնական էր թվում գավառի բնակիչներին, որոնք սկզբում մտածեցին, թե նա ոչ թե պարոն Բերնենի կինն է, այլ՝ սիրուհին: Երբ տիկին դը լա Գիշարդին՝ շրջանի հասարակական կարծիքի տիրուհին, որը պատերազմից հետո էր հաստատվել գավառում և հիանալիորեն տեղյակ էր իր հարազատ Փարիզի անցուդարձին, հաստատեց, որ տիկին Բերնենը հենց տիկին Բերնենն է և սերում է մի համեստ, բայց օրինավոր բուրժուական ընտանիքից, բնակիչներն ընդունեցին այդ տարբերակը, քանի որ ոչ ոք այդ թեմայի մասին խոսելիս չէր համարձակվի հակաճառել նրա պես կորովի ու քաջատեղյակ մի կնոջ: Չնայած  դրան, բազմաթիվ ընտանիքներ շարունակում էին գաղտնի դավանել այն հերետիկ հավատամքին, որ ճիշտ է, տիկին Բերնենին կոչում են տիկին Բերնեն, բայց նա եղել է պարոնի նախկին սիրուհին և ավելի ուշ ամուսնացել է նրա հետ: Գաստոն ու Վալանտին Ռոմիլիները, լինելով Բերնենների ամենամոտ հարևանները, որովհետև Պրեյսակի բլուրներից պարզ երևում էին Շարդոյի աշտարակները, ենթադրեցին, որ իրենք մյուսներից ավելի քիչ իրավունք ունեն խիստ լինելու, և քանի որ Բերնեններն այցետոմսերն էին ուղարկել Պրեյսակ, իսկ տիկին Գիշարդին էլ նրանց թույլատրել էր քաղաքավարի լինել, որոշեցին այցելել նոր հարևաններին: Նրանց ընդունեցին սովորականից շատ ավելի ջերմ, քանի որ առաջին այցելուներից էին: Դղյակի նոր բնակիչները ոչ միայն նրանց պահեցին մինչև ընթրիքը, այլև Ռոմիլիներին պատիվ արեցին՝ ցույց տալով տունը, պարտեզները, օժանդակ հարմարությունները: Գաստոն և Վալանտին Ռոմիլիները զգացին, որ այդ երկու էակներն սկսել էին տանջվել իրենց ունեցած այդքան հարստությունը ցուցադրել չկարողանալու մտքից: Բերնենը, գործարանատիրոջ իր բարձունքից ելնելով, խոսելու բավականին հեղինակավոր տոն էր պահպանել և սովորություն ուներ վճռականորեն պնդելու իր կարծիքը անգամ ոչ այնքան ծանոթ թեմաների շուրջ, թեև լավ մարդ էր երևում: Վալանտինը զգացվել էր, տեսնելով նրա գորովանքը կնոջ հանդեպ, որը կարճահասակ էր, շիկահեր, բավականին գեր, բայց քնքուշ էր ու զվարթ: Երբ տիկին Ռոմիլին հիանում էր՝ դիտելով առաջին հարկը, որը տունը գնելու այդքան կարճ ժամանակամիջոցում ապշեցուցիչ փոփոխության էր ենթարկվել, զմայլվում էր հաստ պատերի մեջ փորված լողասենյակով, աշտարակների մեջ տեղավորված վերելակներով, հանկարծ ցնցվեց տիկին Բերնենի խոսքերից. -Այո, Ադոլֆը հոգ է տարել, որպեսզի այստեղ ամեն ինչ կատարյալ լինի…Իհարկե, Շարդոյն առայժմ մեզ համար միայն ամառանոց է: Բայց Ադոլֆը գիտե, որ իր մահից հետո, հնարավորին չափ ուշ, անկասկած, ես մտադիր եմ այստեղ ապրել, և ուզում է, որ այստեղ էլ նույնքան հարմարավետ լինի, որքան քաղաքի տներում…Երևի գիտեք, որ նա առաջին ամուսնությունից շատ երեխաներ է ունեցել…Ահա թե ինչու նախազգուշական միջոցներ է ձեռնարկել: Շարդոյն իմ անունով է ձևակերպված և ամբողջովին ինձ է պատկանում:  Մարգագետնին կից հին ագարակի շենքերը վերածվել էին ախոռի: Գաստոնը հիանում էր գեղեցիկ ձիերով, լծասարքերի անթերի տեսքով, անբասիր ձիապաններով: -Ձիերն իմ ամենամեծ թուլությունն են, - աշխուժորեն ասաց տիկին Բերնենը: -Հայրս, որ հեծելազորում էր ծառայում, դեռ օրորոցից մեզ թամբի վրա էր դնում: Նա շոյեց ձիերից մեկի փայլուն բաշն ու հառաչեց: -Անշուշտ, - ասաց նա,- մեծ ծախսեր են անհրաժեշտ այս հեծելազորը պահելու համար…Բայց Ադոլֆն այդ մասին նույնպես մտածել է. կտակի մեջ նախատեսված է, որ մի հատուկ կազմակերպություն Շարդոյի տարածքում զբաղվելու է ձիերի նոր տեսակներ բուծելու գործով…Եվ դա՝ ինձ հասանելիք ժառանգությունից դուրս, այնպես չէ՞, Ադոլֆ: Եվ այդ ձևով, պարզ է, ես կխուսափեմ այդ մի հարկից: Պարտեզների ձևավորումը դեռ վերջնականապես ավարտված չէր, բայց արդեն կարելի էր պատկերացնել ծաղկանոցների ընդհանուր տեսքը: Գեղեցիկ արձանները մատնանշում էին, թե ճարտարապետը որ կողմն է կամեցել ուղղել դիտողի հայացքը: Երկար, ուղղանկյունաձև ջրավազանի մեջտեղում, արհեստական, երկաթբետոնե կղզու վրա բանվորները գեղեցկատես սյուներ էին կանգնեցնում: Զբոսնողները մտան շագանակենիների երկար ծառուղին: Նրանք կանգ առան իրար նման տնակների մոտ, որոնք կառուցված էին Պերիգորի ագարակների ոճով և ծածկված էին հին կղմինդրներով: -Ես այս գյուղը չեմ տեսել, - ասաց Վալանտինը: -Սա գյուղ չէ, - ասաց տիկին Բերնենը ծիծաղելով, - սրանք մեր տնակներն են: Ադոլֆն է ցանկացել այսպես կառուցել՝ անջատ-անջատ տնակներ… Հիմա կտեսնեք, թե դրանք որքան լավ են մտածված, իմ կարծիքով, ապագայի համար. մենք մի քանի զույգ նվիրված ծառաներ ունենք, որոնց ես կուզենայի պահել նույնիսկ այն ժամանակ, երբ մենակ կլինեմ…Եվ տեսեք, Ադոլֆը զույգերից յուրաքանչյուրին կհատկացնի այն տունը, որը նա զբաղեցնում է, բայց պայմանով. եթե նրանք չուզենան ինձ մոտ ծառայել ու լքեն ինձ, պայմանագիրը չեղյալ կհամարվի…Այդ ձևով նրանք ոչ միայն կապված կմնան ինձ, այլև վարձատրված կլինեն՝ առանց ինձնից նույնիսկ մեկ սու ստանալու… Հիանալի պայման է ինձ համար… Եվ դա էլ, բնականաբար, կտակից դուրս…Նրա երեխաները ոչինչ ասել չեն կարող: -Այդպե՞ս եք կարծում, տիկին: Մի՞թե դա օրինական է, - հարցրեց Գաստոն Ռոմիլին: -Ահ, պարոն, դուք Ադոլֆին չեք ճանաչում…Նա իր գործերի կառավարչի հետ ժամերով փնտրել, գտել է համապատասխան հոդվածները: Չեք կարող պատկերացնել, թե ինչ ուշադիր է իմ հանդեպ, չնայած արտաքինից ասես արջ լինի: Այնպես չէ՞, Ադոլֆ: Նա թևանցուկ արեց ծերունուն, որը սիրալիորեն ինչ-որ բան մռթմռթաց: Զբոսանքը երկար տևեց, որովհետև նրանք համբերատար հյուրերին ցույց տվեցին թե՛ գոմը, թե՛ ցեղական կաթնատու կովերին, թե՛ հատուկ ձևով սարքած հավանոցը, ուր ձյունաճերմակ հավերը քուջուջ էին անում: Երբ վերջապես Ռոմիլիները մենակ մնացին իրենց մեքենայում, Վալանտինն սկսեց խոսել: -Դե, - ասաց նա,- ինչ կասես այդ մարդկանց մասին: -Բերնենն ինձ դուր եկավ, - ասաց Գաստոնը: -Նա մի քիչ փնթփնթան է, իրենից չափազանց գոհ, բայց, կարծում եմ, անսահմանորեն բարի է…Իսկ տիկինը բավականին տարօրինակ է: -Տարօրինա՞կ, - ասաց Վալանտինը,- ես կասեի՝ սարսափելի…Կտակի այս կետը…Կտակի այն կետը…«Երբ ես մենակ կլինեմ…Իհարկե, հնարավորին չափ ուշ…»: Այդ խոսակցությունը, որ նա սկսել էր մի դժբախտ մարդու ներկայությամբ, պատմելով, թե ինչ է լինելու նրա մահից հետո… Իսկապես ծանր էր…Չգիտեմ ինչ ասեմ… Նրանք բավականին երկար լռեցին, մինչդեռ մեքենան հետևում էր թողնում մառախլապատ մարգագետինն ու հարթավայրի բարդիները: Գաստոնը, որ մեքենան էր վարում, ուշադիր դիմացն էր նայում, որովհետև դպրոցից վերադարձող երեխաները կտրում անցնում էին ճանապարհը: Վերջապես նա ասաց. -Այնուամենայնիվ…Բավականին խելամիտ են ձեռնարկած նախազգուշական այդ միջոցները, որպեսզի իր մահից հետո կինը միանգամայն հանգիստ լինի…Նրան լսելիս ես մեր մասին էի մտածում…Սխալվել եմ, որ մինչև հիմա կտակ չեմ կազմել, հիմա դրանով կզբաղվեմ: -Այդ ի՞նչ ես մտածում, սիրելիս…Այդ միտքն ինձ սարսափեցնում է…Նախ և առաջ, առաջինը ես եմ մեռնելու: -Ինչո՞ւ: Դու դեռ ոչինչ չգիտես: Դու ավելի երիտասարդ ես, քան ես: Դու ոչ մի հիվանդություն չունես…Իսկ ես, ընդհակառակը… -Մի խոսիր…Դու երևակայական հիվանդ ես…Քեզ հիանալի ես զգում, և հետո, եթե դու մեռնես, ես չեմ ցանկանա քեզնից հետո ապրել…Ի՞նչ կլինի իմ կյանքն առանց քեզ: Ես ինքնասպան կլինեմ: -Ինչո՞ւ ես նման հիմարություններ դուրս տալիս, Վալանտին: Դա անհեթեթություն է: Դու շատ լավ գիտես, որ մարդիկ վշտից չեն մեռնում, որքան էլ այն ծանր լինի…Եվ հետո, ի՞նչ է, աշխարհում միայն ե՞ս եմ քեզ համար. կա Կոլետը, նրա ամուսինը…Կան քո թոռնիկները: -Կոլետն իր կյանքը լավ է դասավորել…Նա այլևս մեր կարիքը չունի… -Իսկապես…Դա էլ մի պատճառ է, որ ես նախազգուշական միջոցներ ձեռնարկեմ քո օգտին:        Նրանք նորից լռեցին, որովհետև մեքենան անցնում էր ավելի թանձր մառախուղի միջով, հետո Վալանտինը վերսկսեց խոսակցությունը, այս անգամ արդեն շատ ցածրաձայն: -Ճիշտ է, որ եթե դժբախտություն պատահի, և ես քեզնից հետո էլի մի քանի ամիս ամպրեմ, ավելի հանգիստ կլինեմ, եթե իմանամ… Օհ, ոչ թե կտակ… Դա ինձ վատ նախանշան է թվում…Ոչ…Պարզապես մի թուղթ լինի, որը հաստատի, որ Պրեյսակն ու հարակից հողերը, ամեն դեպքում, կմնան իմ տրամադրության տակ մինչև իմ մահը…Մեր փեսան շատ բարի է, բայց նա Սավինյակներից է…Հորն է քաշել…Սիրում է հողը…Նա, անշուշտ, ցանկություն կունենա ընդարձակել իր հողերը մերի հաշվին և ինձ ուղարկել ապրելու մի փոքրիկ տնակում, կարևոր չէ՝ ուր…Դա ինձ ցավ կպատճառեր… -Չպետք է թողնել, որ այդպիսի բան պատահի, - ասաց Գաստոնը մռայլ տոնով…-Ես պատրաստ եմ ստորագրել այն բոլոր թղթերը, որ դու կցանկանաս, և նույնիսկ քեզ թողնել Պրեյսակը՝ կտակով…Միայն թե դա օրինակա՞ն կլինի: Ուզում եմ ասել՝ Պրեյսակն ավելի մեծ չէ՞, քան այն, ինչ քեզ է հասնում: -Մի քիչ, բայց կարգավորելը հեշտ է…եթե ցանկանաս, - ասաց Վալանտինը: -Ի՞նչ, - հարցրեց ամուսինը, - դու այդ մասին արդեն խոսե՞լ ես փաստաբան Պասագայի հետ: -Դեհ, չէ˜, պատահաբար, - պատասխանեց Վալանտինը: Թարգմանությունը՝ Սուսան Գաբրիելյան Տես նաև Անդրե Մորուա Նովելներ 
– Ուզում եք լսել կյանքիս ամենաարտառոց պատմությու՞նը, -ասաց նա, - դժվարանում եմ ասել: Կյանքումս նմանատիպ պատմություններ շատ են եղել: – Շատերը դեռևս չեն ավարտվել: – Ի՞նչ եք ասում, արդեն ծերանում եմ, իմաստնանում: Այլ կերպ ասած հանգստանալու կարիք ունեմ: Այժմ երջանիկ եմ ինձ զգում, երբ երեկոյան մնում եմ մենակ` վերընթերցելով հին նամակներ կամ ձայնասկավառակներ լսելով: – Շատ սիրալիր եք: Այո, դեռևս երկրպագուներ ունեմ: Դժբախտությունն այն է, որ կորցրել եմ հավատս: Ավաղ, ես այնքան լավ եմ ճանաչում տղամարդկանց. նրանց բուռն կիրքը, քանի դեռ ոչնչի չեն հասել, այնուհետև անտարբերությունը կամ անիմաստ խանդը: Ինքս ինձ հարց եմ տալիս. ինչու՞ ևս մեկ անգամ դիտեմ մի կատակերգություն, որի հանգուցալուծումն արդեն իսկ գուշակում եմ: Երիտասարդ տարիներիս ամեն ինչ այլ էր: Ամեն անգամ ինձ թվում էր, որ հրաշքով հանդիպել եմ նրան, ով ինձ վերջապես կազատեր անորոշությունից: Յուրաքանչյուր անգամ ես ամբողջովին տրվում էի զգացմունքներիս: Ընդամենը հինգ տարի է անցել, ինչ հանդիպեցի Ռենոյին, երբ ինչ-որ թարմության տպավորություն համակեց ինձ: Նա ուժեղ էր, գրեթե կոպիտ: Նա ազատագրեց ինձ կասկածներիցս, իսկ իմ անհանգստություններն ու երկմտանքները նրան պարզապես ծիծաղելի էին թվում: Ինձ թվում էր` փրկչիս եմ գտել: Բնավ ոչ այն բանի համար, որ կատարյալ էր. ոչ բարեկիրթ էր, ոչ էլ հղկված շարժուձև ուներ: Սակայն նա ինձ տալիս էր այն, ինչ երբեք չեմ ունեցել` ամրություն: Հասկանու՞մ եք, նա ինձ համար փրկության օղակ էր: Համենայն դեպս այդժամ այդպես էի կարծում: – Այլևս այդպես չե՞ք մտածում: – Դուք շատ լավ գիտեք, որ ոչ: Ռենոն սարսափելի պարտություններ կրեց, ստիպված եղա նրան մխիթարել, հանգստություն և ուժ ներշնչել. պաշտպանեցի մի մարդու, որը ժամանակին ինձ ուժ էր հաղորդել: Իրապես ուժեղ տղամարդիկ հազվադեպ են պատահում: – Դուք գոնե այդպիսի մեկին ճանաչե՞լ եք: – Այո, մեկին, ոչ երկար ժամանակ և զարմանալի հանգամանքներում: Ուզում էիք լսել կյանքիս ամենաարտառոց արկածի մասի՞ն, ահա այն: – Պատմեք խնդրում եմ: – Տեր իմ Աստված, այս ի՞նչ եք խնդրում: Ստիպված եմ լինելու փորփրել հիշողություններս: Բացի այդ շատ երկար պատմություն է, իսկ Դուք կարծես շտապում եք: Մի քիչ ժամանակ կարո՞ղ եք հատկացնել: -Իհարկե, լսում եմ Ձեզ: -Թող Ձեր ասածով լինի: Քսան տարի առաջ էր: Չափազանց երիտասարդ այրի էի: Հիշու՞մ եք առաջին ամուսնությունս: Ես ամուսնացել էի, ծնողներիս հաճոյանալու համար, ինձնից տարիքով շատ մեծ մի մարդու հետ, որի հանդեպ ջերմությամբ էի լցված, բայց դա որդիական ջերմություն էր: Նրան սիրելն ինձ համար երախտիքից դրդված պարտականություն էր, բայց ոչ հաճույք: Նա մահացավ երեք տարի անց: Ես ապրում էի հարաբերականորեն բարեկեցիկ կյանքով այնպես, որ ընտանեկան և ամուսնական խնամակալությունից ձերբազատված` ինձ հանկարծ զգացի միանգամայն ազատ և ճակատագրիս տերն ու տիրակալը: Կարող եմ ասել առանց սնապարծության, որ այդ տարիներին բավական գեղեցիկ էի: – Ավելի քան գեղեցիկ: – Լավ, եթե պնդում եք… Ամեն դեպքում տղամարդկանց դուր էի գալիս, և շատ շուտով երկրպագուների բանակ հավաքվեց շուրջս: Իմ ընտրյալը երիտասարդ ամերիկացի Ջեկ Պարկերն էր: Բազմաթիվ ֆրանսիացիներ, որ իրենց համարում էին իր մրցակիցները, ինձ ավելի էին դուր գալիս: Մեր ճաշակները միանգամայն համընկնում էին, նրանք կարողանում էին ինձ հաճոյախոսել: Իսկ Ջեկը չէր սիրում կարդալ, սիրում էր միայն բյլուզ և ջազ լսել, ինչ վերաբերում է նկարչությանը` միամտաբար վստահում էր ժամանակի բոլոր հեղիանակավոր կարծիքներին: Սիրո մասին չէր կարողանում խոսել, ավելի ճիշտ ընդհանրապես այդ մասին չէր խոսում: Նրա սիրահետումը սահմանափակվում էր կինոյում, թատրոնում կամ այգում իր ափերի մեջ ձեռքս բռնելով լուսնյակ գիշերին և շշնջալով “You are just wonderful”: Պետք է որ նա ինձ համար ձանձրալի լիներ: Բնավ ո՛չ, ես հաճույքով էի հանդիպում նրան: Նա ինձ թվում էր անկեղծ և հավասարակշռված: Ինձ այնպիսի ապահովության զգացողություն էր ներշնչում, ինչպիսին ավելի ուշ ներկայիս ամուսինն ամուսնության առաջին տարիներին: Մյուս ընկերներս որոշակիորեն չգիտեին` ինչի էին ձգտում: Նրանք արդյոք ցանկանում էին լինել ամուսին, թե սիրեկան, չգիտեմ. երբեք պարզ չէին արտահայտվում: Ջեկի հետ ոչ մի նման բան չկար: Ավելի լուրջ հարաբերությունների գաղափարը նրան սարսափեցնում էր: Նա ցանկանում էր ամուսնանալ ինձ հետ, տանել ինձ Ամերիկա, որտեղ ես նրան կպարգևեի գեղեցիկ բալիկներ` նրա նման գանգրահեր, փոքրիկ ուղիղ քթիկով, դանդաղ, քթի մեջ խոսող ու իր պես միամիտ: Նա բանկի փոխնախագահ էր, միգուցե մի գեղեցիկ օր կարողանար նախագահի պաշտոնը զբաղեցնել: Ամեն դեպքում կապրեինք բարեկեցիկ կյանքով և անգամ հիասքանչ ավտոմեքենա կունենայինք: Հենց դա էր նրա համար երջանկությունը: Խոստովանեմ, որ ամենևին էլ դեմ չէի: Դա Ձեզ զարմացնու՞մ է: Այնուամենայնիվ իմ բնույթն է այդպիսին: Ես ինքս բավական բարդ եմ և պարզ մարդիկ ինձ գրավում են: Շատ վատ հարաբերությունների մեջ էի ընտանիքիս հետ: ԱՄՆ-ում ապրելը փախուստի միջոց էր: Ջեկը, Փարիզի մասնաճյուղում մի քանի ամիս փորձառություն անցնելուց հետո, վերադարձել էր Նյու-Յորք: Երբ նա մեկնել էր, խոստացել էի գնալ Նյու-Յորք և ամուսնանալ նրա հետ: Մի՛ մոռացեք, որ ես նրա սիրուհին չէի եղել: Դա իմ պատճառով չէր. ես կզիջեի, եթե նա ինձ այդ մասին խնդրեր: Սակայն նա երբևիցե իրեն թույլ չէր տա: Ջեկն ամերիկացի կաթոլիկ էր, խստաբարո և ցանկանում էր պարկեշտորեն ամուսնանալ Saint-Patrick-ում` Fifth Avenue-ում, ծաղկով զարդարված հարսանեկան բաճկոն կրող հարսնեղբայրներով և շղարշե զգեստով հարսնաքույրերով շրջապատված: Այդ ամենն ինձ էլ էր դուր գալիս: Պայմանավորվել էինք, որ ես կժամանեի ապրիլին: Ջեկը պետք է ինձ համար ինքնաթիռի տոմս ամրագրեր: Ես ասես բնազդաբար ցանկացա Էյր Ֆրանս – ով մեկնել, և դա ինձ այն աստիճան բնական թվաց, որ նույնիսկ մտքովս չանցկացրի նրան որևէ բան ասել այդ մասին: Վերջին պահին մի տոմս ստացա Փարիզ-Լոնդոն, Լոնդոն-Նյու-Յորք ուղղությամբ: Տոմսը տրամադրել էր մի ամերիկյան ավիաուղղի, որն այդ ժամանակ իրավունք չուներ վայրէջք կատարել մեզ մոտ: Դա ինձ փոքր-ինչ անհանգստացրեց, սակայն ես, ինչպես գիտեք, հարմարվող բնավորություն ունեմ և այլ քայլեր ձեռնարկելու փոխարեն ընդունեցի իրավիճակը: Պետք է Լոնդոն հասնեի երեկոյան ժամը յոթին, ընթրեի օդակայանում և իննին մեկնեի Նյու-Յորք: Ես, ինքս էլ չգիտեմ ինչու, անբացատրելի սեր ունեմ առ օդակայաններ, իսկ Դու՞ք: Ավելի մաքուր և ժամանակակից են, քան երկաթուղային կայարանները: Զարդարված են «վիրահատարանների» ոճով: Անծանոթ և դժվարընկալելի ձայներ, որովհետև աղավաղված են, բաձրախոսով հրավիրում են ուղևորներին ճանապարհորդել արևադարձային և հեռավոր քաղաքներ: Ապակիների ետևից երևում է, թե ինչպես են վայրէջք կատարում և մեկնում հսկայական ինքնաթիռները: Թատրոնի անիրական դեկոր է, որ բնավ զուրկ չէ գեղեցկությունից: Ես ավարտել էի ընթրիքս և հանգիստ նստած էի կաշվե անգլիական կանաչավուն բազկաթոռում, երբ բարձրախոսը արտաբերեց երկար նախադասություն, որ ամբողջովին չլսեցի, սակայն ըմբռնեցի Նյու-Յորք բառը և թռիչքիս համարը: Փոքր-ինչ անհանգստացած` շուրջս նայեցի: Ուղևորները վեր էին կենում: Կողքիս բազկաթոռին նկատել էի հետաքրքիր դիմագծերով մոտ քառասունամյա մի տղամարդու: Նրբագեղ, խառնիխուռն մազերով, բաց պարանոցով, նա հիշեցնում էր անգլիացի ռոմանտիկ բանաստեղծների և մասնավորապես Շելլիին: Նրան նայելով մտածեցի. «Կամ գրող է, կամ երաժիշտ», և ինձ մոտ ցանկություն առաջացավ ինքնաթիռում նրա կողքին նստել: Նա նկատեց իմ հանկարծակի շփոթմունքը և անգլերենով հարցրեց. – Ներողություն Տիկին, Դուք 632 թռիչքո՞վ պետք է մեկնեիք: – Այո, ի՞նչ հայտնեցին: – Տեխնիկական միջադեպ է տեղի ունեցել, ինքնաթիռը կմեկնի միայն առավոտյան ժամը վեցին: Այն ուղևորների համար, ովքեր կցանականան մնալ հյուրանոցում, ընկերությունը ավտոբուս կտրամադրի մի քանի րոպեից: – Այ քեզ անհաջողություն: Հյուրանոց գնալ` առավոտյան ժամը հինգին արթնանալու համար: Սարսափելի է: Դուք ի՞նչ եք անելու: – Օ՜, Տիկին, իմ բախտը բերեց. մի ընկեր ունեմ, որ աշխատում և ժամանակավորապես բնակվում է այստեղ` օդակայանում: Ավտոմեքենաս նրա ավտոտնակում եմ թողել: Գնամ վերցնեմ և վերադառնամ տուն: Մեկ րոպե հետո ավելացրեց. – Կամ ավելի լավ է օգտվեմ այս ժամանակահատվածից` պտույտ կատարելու համար: Ես երգեհոնի վարպետ եմ և պետք է ժամանակ առ ժամանակ ստուգեմ, թե ինչ վիճակում են գործիքներս Լոնդոնի բազմաթիվ եկեղեցիներում: Ահա, սա ինձ համար անսպասելի առիթ է դրանցից երկուսը կամ երեքը ստուգելու համար: – Գիշերը Դուք կարո՞ղ եք եկեղեցի մտնել: Նա ծիծաղեց և գրպանից բանալիների մի խուրձ հանեց. – Այո, հատկապես գիշերն եմ փորձում ստեղնաշարը և փուքսերը` որևէ մեկին չխանգարելու համար: – Իսկ նվագել գիտե՞ք: – Քիչ թե շատ: – Պետք է որ երգեհոնային համերգները գեղեցիկ լինեն միայնության և մթության մեջ: – Գեղեցի՞կ: Չեմ կարող ասել: Չնայած որ սիրում եմ հոգևոր երաժշտությունը, մեծ երգեհոնահար չեմ: Սակայն մի բան հաստատ է. դա ինձ անսահման հաճույք է պատճառում: Մի պահ տատանվելով` ավելացրեց. -Լսեք, Տիկին, ես Ձեզ արտառոց մի առաջարկ ունեմ: Դուք ինձ չեք ճանաչում և վստահություն պահանջելու հիմքեր չունեմ: Սակայն եթե ցանկանայիք ինձ ուղեկցել, ես Ձեզ ինձ հետ կտանեի և հետո ետ կբերեի: Դուք հավանաբար երաժիշտ եք: -Այո, որտեղի՞ց իմացաք: -Դուք կարծես արտիստի երազների ծնունդը լինեք: Դա խաբուսիկ չի կարող լինել: Խոստովանեմ, որ հաճոյախոսությունն ինձ հուզեց: Ի զարմանս ինձ` ես այդ մարդուն հնազանդվում էի: Գիտեի, որ Լոնդոնը կտրել-անցնելն ինչ-որ անծանոթի հետ, այն էլ գիշերվա կեսին, անզգույշ քայլ էր: Կանխատեսում էի հնարավոր վտանգները: Նույնիսկ մտքովս չանցավ մերժել: – Գնացինք, - ասացի ես: Ի՞նչ անեմ այս պայուսակի հետ: – Մենք այն իմ պայուսակի հետ կթողնենք ավտոտնակում: Ի վիճակի չեմ ասել, թե որոնք էին մեր այցելած երեք եկեղեցիներն այդ գիշեր և թե ինչ նվագեց իմ առեղծվածային ուղեկիցը: Հիշում եմ պարուրաձև աստիճանները, որ բարձրացա նրա օգնությամբ, ապակիներից ներթափանցող լուսնի ճառագայթները և երկնային երաժշտությունը: Լսեցի Բախի, Ֆորեի, Հենդելի երաժշտությունը, սակայն կարծում եմ ուղեկիցս ավելի հաճախ հանպատրաստից ստեղծագործում էր: Այդժամ ապշեցուցիչ էր: Նման էր տառապյալ հոգու կրքոտ խոստովանության: Այնուհետև երկնային հնչյուններ և քաղցրահունչ մեղեդիներ: Միանգամայն արբեցած էի: Հարցրի, թե ով էր այդ մեծ երաժիշտը: Նրա անունը Պետեր Դուն էր: – Հավանաբար Դուք ճանաչված եք,-ասացի ես,-հանճարեղ եք: – Այդպես մի կարծեք: Գիշերվա ժամերն են պատրանք հաղորդում: Ես միջակ կատարող եմ: Սակայն հավատն ինձ համար ներշնչանքի աղբյուր է, իսկ այս գիշեր` Ձեր ներկայությունը: Նման խոստովանությունը ինձ չզարմացրեց. Պետեր Դունն այն մարդկանց թվին էր պատկանում, ում հետ մի քանի րոպե տևող զրույցն էլ բավական է զարմանահրաշ մտերմություն հաստատելու համար: Ասես այս աշխարհից չլիներ: Երեք եկեղեցիներ այցելելուց հետո նա պարզապես ասաց. – Գրեթե կեսգիշեր է: Կցանկանայի՞ք իմ տանն անցկացնել մնացած երեք կամ չորս ժամերը: Ես Ձեզ համար ձվածեղ կպատրաստեմ: Մի քիչ էլ միրգ կա: Սպասուհին պետք է վաղն առավոտյան տանի այդ ամենը: Ես երջանիկ էի, և քանի որ Ձեզ ամեն ինչ պատմում եմ, խոստովանեմ, որ թաքուն հույս ունեի, թե այդ երեկոն սիրո պատմության սկիզբն էր դառնալու: Կնոջ սերը շատ ավելի հաճախ է ծնվում հիացմունքից: Այդ երկնային երաժշտությունը, երգեցողությամբ լեցուն գիշերը, քնքուշ, բայց և միաժամանակ ուժեղ ձեռքերը, որ ինձ համար ուղի էին հարթում կիսախավարի մեջ, իրարամերժ ցանկություններ էին առաջացրել: Թե ուղեկիցս ցանկանար, ամբողջովին նրանը կլինեի: Այդպիսին եմ ես: Նրա փոքրիկ և ճեփ-ճերմակ պատերով, գրքերով լեցուն բնակարանը, ուր նշամարվում էր սև եզրագիծ, ինձ դուր եկավ: Ես ինձ միանգամայն իմ տանն էի զգում: Հանեցի գլխարկս և ճանապարհորդական վերարկուս: Նրան առաջարկեցի մեր ընթրիքն իր փոքրիկ խոհանոցում պատրաստելու օգնությունս: Նա մերժեց. – Ոչ, սովորությանս համաձայն` ինքս կպատրաստեմ: Որևէ գիրք վերցրեք: Կվերադառնամ մի քանի րոպեից: Ընտրեցի Շեքսպիրի սոնետները և հասցրի դրանցից երեքը ընթերցել, որոնք հիանալիորեն համապատասխանում էին հոգեվիճակիս: Այնուհետև Պետերը վերադարձավ, փոքրիկ սեղան դրեց իմ առջև և մատուցեց ընթրիքը. -Ի՜նչ համեղ է, - ասացի ես, – իսկական վայելք է, չափազանց քաղցած էի: Զարմանալի մարդ եք: Դուք ամեն ինչ լավ եք կարողանում անել: Երջանիկ է այն կինը, ով Ձեր կողքին է: -Իմ կողքին ոչ ոք չկա: Սակայն ավելի շատ կուզենայի Ձեր մասին լսել: Ակնհայտ է` ֆրանսուհի եք: Ամերիկա՞ եք մեկնում: – Այո, ամուսնանալու եմ մի ամերիկացու հետ: Նա ոչ անակնկալի եկավ, ոչ էլ դժգոհություն ցուցաբերեց. -Դուք նրան սիրու՞մ եք: -Ես պետք է նրան սիրեմ, քանի որ որոշել եմ` կյանքիս մշտական ուղեկիցն է լինելու: -Սա լուրջ պատճառ չի կարող լինել -ասաց նա, - կան ամուսնություններ, դեպի որոնց մղվում ենք ինքնաբերաբար, դանդաղ և աննկատ կերպով, առանց իրական ցանկության: Հանկարծ հայտնվում ենք պարտավորության առջև: Այլևս ետ քաշվելու քաջություն չենք ունենում և արժանանում ձախողված ճակատագրի: Նման հոռետեսության իրավունք չունեմ, քանի որ դեռ ոչինչ չգիտեմ Ձեր ընտրյալի մասին: Քիչ հավանականություն կա, որ Ձեզ նման կինը սխալվի: Միակ բանը, որ ինձ զարմացնում է… Նա կանգ առավ. -Ասացեք, մի մտածեք, թե կվախենամ: Ես իրատես եմ… ընդունակ եմ կողքից գնահատելու սեփական արարքներս: -Լավ,- շարունակեց նա,- միակ բանը, որ ինձ զարմացնում է, ոչ թե այն է, որ մի ամերիկացի կարող է Ձեզ դուր գալ ( նրանց մեջ հանդիպում են բացառիկ, և անգամ համակրելի մարդիկ), այլ այն, որ Դուք ցանկություն եք ունեցել նրա երկրում ապրել Ձեր ողջ կյանքը: Դուք այնտեղ հիրավի «նոր աշխարհ» կբացահայտեք, որի արժեքները չեն համապատասխանում Ձեր արժեքներին: Միգուցե դա անգլիացու կանխակալ կարծիքն է: Միգուցե Ձեր փեսացուն ինքնին այնքան կատարյալ է, որ Դուք ամենևին ուշադրություն չեք դարձնի Ձեր ամուսնական զույգին շրջապատող հասարակությանը: Մի պահ խորհեցի: Չգիտեմ` ինչու ինձ թվում էր, որ Պետեր Դունին ասված իմ խոսքերը մեծ կարևորություն ունեին, և մտքիս նվազագույն երանգներն իսկ պարտավորված էի զգում նրան բացատրել: -Այդպես մի կարծեք, - ասացի ես: Ջեկը (ապագա ամուսինս) կատարյալ մարդ չէ, և վստահ եմ` չի կարողանա ինքն իրենով ինձ համար հաճելի շրջապատի բացը լրացնել: Համակրելի երիտասարդ է, շատ ազնիվ, այդ տեսակետից լավ ամուսին կլինի, երբևէ չի դավաճանի և առողջ բալիկներ կպարգևի: Եվ այնուամենայնիվ, երեխաներից, իր գործերից, քաղաքականությունից մեր ընկերներին վերաբերող պատմություններից բացի, ընդհանուր զրույցի թեմա գրեթե չենք ունենա: Ինձ ճիշտ հասկացեք: Ջեկը խելացի չէ: Նա շրջահայաց է և գործունյա, տեսնում է գեղեցիկը և լավ ճաշակ ունի: Միայն թե բանաստեղծությունները, նկարները, երաժշտությունը նրա համար մեծ նշանակություն չունեն: Այդ տեսակ բաների մասին երբեք չի մտածում: Ի՜նչ հոգ: Վերջ ի վերջո արվեստը մարդկային գործունեության ընդամենը մեկ տեսակն է: -Անկասկած, - ասաց Պետեր Դունը, – կարելի է լինել շատ զգայուն մարդ` առանց արվեստը սիրելու կամ ավելի ճիշտ առանց այն հասկանալու: Ես նույնիսկ նախընտրում եմ անկեղծ անտարբերությունը աղմկոտ և արտահայտված սնոբիզմին: Սակայն Ձեզ նման կնոջ ամուսինը լինելու համար…Օժտվա՞ծ է արդյոք այն անհրաժեշտ նրբանկատությամբ, որը նրան թույլ կտա գուշակել կողակցի գաղտնի հույզերը: -Նա դրան չի էլ ձգտում: Ես նրան պարզապես դուր եմ գալիս: Նա էլ չգիտի` ինչու. ինքն իրեն այդ հարցը չի տալիս: Համոզված է, որ ես իր կողքին երջանիկ կլինեմ: Չէ՞ որ ես կունենամ աշխատող ամուսին, բնակարան Park Avenue-ում, բարձրակարգ ավտոմեքենա և հիանալի սևամորթ սպասավորներ` իր մոր կողմից ընտրված, որը ծնունդով Վիրջինիա նահանգից է: Էլ ի՞նչ ավել բան կարող է ցանկանալ կինը: – Մի հեգնեք, - ասաց նա,- սարկազմն անհանգիստ խղճի մասին է վկայում: Երբ հեգնում եք Ձեր սիրելի էակին, դրանով իսկ սպանում եք Ձեր զգացմունքները: Իհարկե, դա շատ կարևոր է: Փրկության միակ միջոցը գթասիրտ և քնքուշ լինելն է տղամարդկանց հանդեպ: Գրեթե բոլորն այնքա՜ն դժբախտ են: – Չեմ կարծում, որ Ջեկը դժբախտներից է: Նա իսկական ամերիկացի է` հիանալիորեն հարմարված այն հասարակությանը, որն իրենն է և որն իր անկեղծ կարծիքով լավագույնն է աշխարհում: Ի՞նչը կարող է նրան կասկածի տեղիք տալ: -Կարծում եմ` Դուք: Ձեր շնորհիվ կիմանա, թե ինչ բան է տառապանքը: Չգիտեմ` կարողացա Ձեզ նկարագրել այդ գիշերվա հոգեվիճակս, որն ինձ տրամադրում էր ամեն ինչին համաձայնել: Բավական արտառոց էր այն փաստը, որ գիշերվա ժամը մեկին միայնակ գտնվում էի մի ինչ-որ անգլիացու բնակարանում, որին հանդիպել էի մի քանի ժամ առաջ օդակայանում: Էլ ավելի զարմանալի էր, որ նրան վստահել էի անձնական կյանքիս գաղտնիքներ և ապագայի ծրագրեր: Եվ, վերջապես, ապշեցուցիչ էր, որ նա ինձ խորհուրդներ էր տալիս, իսկ ես ընդունում էի դրանք մի տեսակ ակնածանքով: Բայց դա այդպես էր: Պետերն ուներ բարություն և արժանապատվություն, որոնց շնորհիվ իրավիճակը շատ բնական էր դառնում: Եվ ոչ թե որովհետև մարգարեի էր նման, բնավ ոչ: Նա այն տղամարդկանցից էր, որոնք ձևականությունների ետևից չեն ընկնում: Լիաթոք ծիծաղում էր, երբ զվարճալի որևէ բան էի ասում: Սակայն նրա խոսքերում խորաթափանց անկեղծություն էր զգացվում, որն ամենահազվագյուտ բանն է աշխարհում: Այո, մի խորաթափանց անկեղծություն… Հասկանու՞մ եք, մարդկանց մեծամասնությունը չեն ասում այն, ինչ մտածում են: Իրենց բոլոր նախադասություններում միշտ հետին միտք կա: Արտահայտած միտքն էլ միշտ քողարկում է մեկ այլ միտք, որ ցանկանում են գաղտնի պահել: Կամ ասում են ինչ պատահի` առանց մտածելու: Պետերն իրեն պահում էր Տոլստոյի որոշ հերոսների նման: Նա խելացի էր և ուղղամիտ: Դա ինձ այն աստիճան զարմացրեց, որ հարցրցի. -Ձեր մեջ ռուսական արյու՞ն կա: -Ինչու՞, զարմացած եմ, որ այդպիսի հարց եք տալիս: Այո, մայրս ռուս էր, հայրս` անգլիացի: Ես այնքան հպարտ էի փոքրիկ բացահայտմանս համար, որ շարունակեցի նրան հարց ու փորձ անել -Ամուսնացած չեք և չեք էլ եղե՞լ: -Ոչ, միգուցե գոռոզամիտ թվամ: Ավելի մեծ բաների եմ ցանկանում հասնել: -Մեծ սիրո՞: -Մեծ սիրո, բայց ոչ կնոջ նկատմամբ: Զգում եմ` այս թվացյալ աշխարհի թշվառ պատրանքներից անդին ինչ-որ գեղեցիկ բան գոյություն ունի, որի համար արժե ապրել:-Եվ այդ «ինչ-որ բանը» հոգևոր երաժշտության մե՞ջ եք տեսնում: -Այո, և բանաստեղծություններում: Ինչպես նաև Ավետարանում: Ես կուզենայի կյանքում անբիծ ու անեղծ մի բան ստեղծել: Ներողություն եմ խնդրում, որ իմ մասին այսպես եմ արտահայտվում` այսքան հուզառատ և ոչ բրիտանացուն վայել, սակայն թվում է` ինձ այնքան լավ ու այնքան արագ եք հասկանում: Ես վեր կացա և գնացի նստելու նրա կողքին: Ինչու՞: Անկարող եմ Ձեզ բացատրել: Այլ կերպ չէի էլ կարող վարվել: -Այո, հասկանում եմ, - ասացի ես, - ես Ձեզ նման եմ մտածում. խենթություն է լցնել կյանքը` մեր միակ հարստությունը, անիմաստ րոպեներով, զուր գործերով, ճղճիմ վեճերով: Ես կուզենայի, որ բոլոր ժամերս նման լինեին Ձեզ հետ անցկացրած այս պահերին: Եվ, այնուամենայնիվ, գիտեմ, որ այդպես չի կարող լինել: Դրա համար անհրաժեշտ ուժը չունեմ: Կտրվեմ կյանքի ընթացքին, քանի որ այդպես ավելի հեշտ է: Կդառնամ Տիկին Պարկերը, գոլֆում ավելի լավ արդյունքի կհասնեմ, կանաստա կխաղամ, ձմռանը կգնամ Ֆլորիդա, և տարիներն այդպես կանցնեն մինչ մի գեղեցիկ օր կմեռնեմ: Միգուցե ասեք, որ ափոս է, և իրավացի կլինեք:Բայց ի՞նչ անել: Ես հենվեցի նրա ծնկներին: Այդ պահին իրենն էի: Տիրանալը դեռ ոչինչ չի նշանակում, սակայն համաձայնությունն ամեն ինչ է: -Ի՞նչ անել, - ասաց նա, -պետք է կարողանալ չկորցնել ինքնատիրապետումը: Ինչու՞ տրվել գետի հոսանքին. չէ՞ որ դուք լողալ գիտեք: Ուզում եմ ասել լի եք եռանդով և մեծ հոգու տեր կին եք: Իհարկե, երկար պայքարի անհրաժեշտություն չկա ճակատագիրը սանձելու համար: Մարդու կյանքում կան հազվագյուտ պահեր, երբ ամեն ինչ որշվում է մեկընդմիշտ: Հենց այդ հազվագյուտ պահերին այո կամ ոչ ասելու համարձակություն պետք է ունենաք: -Եվ Դուք կարծում եք, թե այս պահին պետք է ոչ ասելու համարձակություն ունենա՞մ: Նա շոյեց մազերս, այնուհետև կտրուկ ետ քաշեց ձեռքը և ասես մի պահ խորհեց. – Դուք ինձ բավական դժվար հարց եք տալիս,-վերջապես ասաց նա,-ի՞նչ իրավունք ունեմ ես, Ձեզ, Ձեր ընտանիքը, Ձեր ապագա ամուսնուն հազիվ ճանաչելով, որևէ խորհուրդ տալ: Կարող է մեծ սխալ թույլ տամ: Ոչ թե ես, այլ Դուք պետք է պատասխանեք: Քանի որ միայն Դուք գիտեք, թե ինչ ակնկալիքներ ունեք այդ ամուսնությունից, միայն Դուք կարող եք կանխատեսել դրա հետևանքները: Միակ բանը, որ կարող եմ անել, Ձեր ուշադրությունը գրավելն է այն հարցի շուրջ, որն ըստ իս, կարծում եմ նաև Ձեր կարծիքով, ամենակարևորն է: Վստա՞հ եք, որ չեք սպանի Ձեր մեջ լավագույն երազները: Ես էլ իմ հերթին մի պահ լռեցի: – Ավաղ, ոչ, վստահ չեմ: Իմ մեջ լավագույնն ինչ-որ ցնորքի հույսն է, զոհաբերության ծարավը: Երեխա ժամանակ երազում էի հերոսուհի կամ սուրբ դառնալ: Այժմ երազում եմ նվիրվել հիանալի մարդու և եթե կարողանամ, օգնել նրան իր առաքելության մեջ: Ահա, այն, ինչ Ձեզ ասացի, ոչ ոքի չեմ ասել, բայց… Ինչու՞ Ձեզ պատմեցի: Ինքս ինձ հարց եմ տալիս: Ձեր մեջ ինչ-որ բան վստահություն է ներշնչում և ստիպում գնալ խոստովանանքի: – Այդ ինչ-որ բանը,-ասաց նա, - անձնազոթյունն է: Նա, ով չի փնտրում այն, ինչ մարդիկ երջանկություն են անվանում, ընդունակ է սիրել ուրիշներին այնպես, ինչպես նրանք պետք է սիրված լինեն և դրանում է տեսնում իր երջանկությունը: Ես համարձակ և խենթ ժեստ արեցի` բռնելով նրա ձեռքը: – Իսկ ինչու՞ Դուք` Պետեր Դուն, չունենաք իրական երջանկության Ձեր բաժինը: Ես նույնպես Ձեզ քիչ եմ ճանաչում, սակայն կարծում եմ` Դուք այն մարդն եք, ում անգիտակցաբար փնտրել եմ ողջ կյանքում: – Մի հավատացեք դրան: Իրականում ես այդպիսին չեմ. դուք ինձ ուրիշ աչքերով եք տեսնում: Ոչ մի կնոջ համար չէի լինի ոչ ցանկալի ամուսին, ոչ էլ սիրեկան: Ես չափազանց ինքնամփոփ եմ: Չեմ կարող ունենալ մշտական կողակից, ով առավոտից մինչև երեկո ինձնից կպահանջեր ուշադրություն, որի իրավունքն ունի: – Ուշադրությունը փոխադարձ կլիներ: – Հավանաբար, սակայն ես ուշադրության կարիք չունեմ: – Դուք Ձեզ բավական ուժեղ եք համարում` կյանքին միայնակ դիմագրավելու համար, այնպես չէ՞: – Ավելի ճիշտ ինձ բավական ուժեղ եմ համարում կյանքին դիմակայելու համար, երբ կողքիս բարի կամքի տեր մարդիկ կան, որ գործեմ նրանց հետ` աշխարհն ավելի իմաստուն և երջանիկ դարձնելու կամ առնվազն փորձելու համար այդպես անել: – Միգուցե ավելի հեշտ կլիներ, եթե Ձեր կողքին մի կին կողակից լիներ: Իհարկե նա պետք է կիսեր այն հավատը, որ Ձեզ ուժ է հաղորդում: Բայց եթե նա սիրեր… – Դա բավարար նախապայման չէ: Ես բազմաթիվ սիրահարված կանանց եմ ճանաչել: Այդպիսի կինը կույրի պես հետևում է սիրած տղամարդուն: Ասես արթմնի երազում լինի: Մեկ օր արթնանում է` սարսափահար հայտնաբերելով, որ քայլում է տանիքի եզրով, և որ վտանգի են ենթարկվում: Այդ պահին միակ միտքը վերադառնալն է անձկալի առօրյային: Խղճմտանք ունեցող տղամարդը հետևում է կնոջը: Այնուհետև, ինչպես ասում են, տուն-տեղ են ստեղծում: Ասես զինաթափված մարտիկ լինի: – Դուք ցանկանում եք միայնա՞կ պայքարել: Հետո նա ինձ բարձրացրեց ոչ առանց քնքշության: -Ինձ համար երբեք այսքան դժվար չի եղել խոստովանել, բայց դա այդպես է. ես միայնակ եմ ցանկանում պայքարել: Ես խորը հոգոց հանեցի. -Ափսոս: Ես պատրաստ էի զոհաբերել Ջեկին: -Լավ կլիներ զոհաբերել թե Ջեկին, թե ինձ: -Ու՞մ համար: -Հանուն Ձեզ: Ես վերցրել էի գլխարկս և այն դրեցի հայելու առջև: Պետերն ինձ մեկնեց վերարկուս: -Դուք իրավացի եք, - ասաց նա,- պետք է մեկնել: Օդակայանը շատ հեռու է այստեղից. ավելի լավ է տեղ հասնել, քանի դեռ ավտոբուսի ճանապարհորդները չեն ժամանել: Նա գնաց խոհանոց` լույսը հանգցնելու: Մինչ դուրս կգայինք, նա ինձ եղբոր նման գրկախառնվեց մի շարժումով, որին անկարող էի դիմակայել: Ես դիմադրություն ցույց չտվեցի: Տրվել էի մի ուժի, որին հաճելի էր հնազանդվել: Սակայն նա շուտով ձեռքերը բաց թողեց, բացեց դուռը և ճանապարհ տվեց: Փողոցում մենք գտանք իր փոքրիկ ավտոմեքենան, և ես նստեցի նրա կողքին` առանց բառ անգամ արտասանելու: Անձրևում էր, իսկ գիշերային Լոնդոնի փողոցները թախծոտ տխրությամբ էին լցված: Մի պահ անց Պետերը խոսեց: Նա նկարագրեց մարդկանց, որոնք ապրում էին շարքերով կառուցված փոքրիկ տներում, նրանց միապաղաղ կյանքը, խղճուկ հաճույքները, հույսերը: Երևակայության ուժը զարմանալի էր: Մեծ վիպասան կարող էր լինել: Այնուհետև հասանք քաղաքի ծայրամասում գտնվող գործարանների թաղամասը: Ուղեկիցս լուռ էր, իսկ ես խորհում էի: Մտածում էի այն ամենի մասին, ինչ պիտի լիներ հաջորդ օրը. Նյու-Յորք ժամանելու, Ջեկի մասին, որն այս հուզիչ գիշերից հետո մի քիչ ծիծաղելի կթվար: Հանկարծ ասացի. -Պետեր, կանգ առեք: Նա արգելակեց հարցնելով. -Ի՞նչ է պատահել: Լավ չե՞ք զգում: Կամ միգուցե ինչ-որ բա՞ն եք մոռացել իմ տանը: -Ոչ, ես այլևս չեմ ուզում Նյու-Յորք մեկնել: Չեմ ցանկանում կրկին ամուսնանալ: -Ի՞նչ: -Ես մտածել եմ: Դուք աչքերս բացեցիք: Ասացիք, որ կյանքում կան պահեր, երբ ամեն ինչ մեկընդմիշտ որոշվում է: Ահա դրանցից մեկը: Իմ որոշումը վերջնական է: Չեմ ամուսնանա Ջեկ Պարկերի հետ: -Ինձ համար դա սարսափելի պատասխանատվություն է: Կարծում եմ` ճիշտ խորհուրդ եմ տվել Ձեզ: Սակայն կարող եմ և սխալվել: -Դուք չեք կարող սխալվել: Իսկ ես հատկապես: Այժմ ամենն այնքան պարզ է, խենթություն եմ անելու: Ոչ, ես չեմ մեկնի: -Փառք Աստծո, դուք փրկված եք: Դուք կործանելու էիք Ձեր կյանքը: Բայց չե՞ք վախենում Փարիզ վերադառնալուց և բացատրություններ տալուց: -Ինչու՞: Ծնողներս և ընկերներս ուրախ չէին մեկնելուս համար: Նրանց համար այս ամուսնությունը անմիտ արարք էր, և նրանք երջանիկ կլինեն վերադարձիս համար: -Իսկ Պրն Պարկե՞րը: -Ջեկի տրտմությունը կանցնի մի քանի օրից կամ մի քանի ժամից: Նրա ինքնասիրությունը վիրավորված կլինի, սակայն ինքն իրեն կսփոփի` ասելով, որ նման քմահաճ կնոջ հետ անախորժություններն անխուսափելի էին, և կուրախանա, որ բաժանումը տեղի ունեցավ մինչ ամուսնությունը և ոչ թե դրանից հետո: Միայն թե հարկավոր է նրան շտապ հեռագիր ուղարկել, որպեսզի վաղն իզուր տեղը չգնա ինձ դիմավորելու: Պետերը միացրեց շարժիչը: -Ի՞նչ ենք անում հիմա, - ասաց նա: -Շարունակում ենք դեպի օդակայան: Ձեր ինքնաթիռը Ձեզ է սպասում: Իսկ ես կմեկնեմ Ֆրանսիա: Մեր երազն ավարտված է: -Գեղեցիկ երազ էր, - ասաց նա: -Իրական էր: Օդակայան հասնելով` ես գնացի հեռագրային բաժին և գրեցի Ջեկին. «Եզրակացրի, որ ամուսնությունն անիմաստ է: Ցավում եմ, քանի որ սիրում եմ, սակայն չեմ կարող օտար երկրում ապրել: Նախընտրեցի ազնվությունը: Ուղարկում եմ տոմսը` գումարի փոխհատուցման համար: Համբուրում եմ` Մարսել»: Վերընթերցեցի և «օտար երկրում» ապրելը փոխարինեցի «օտարի պես ապրելով»: Այդպես էլ էր պարզ: Մինչ կուղարկեի հեռագիրը, Պետերը հետաքրքրվում էր իր չվերթով: Երբ վերադարձավ, ասաց. -Ամեն ինչ լավ է կամ ավելի ճիշտ շատ վատ է: Շարժիչը վերանորոգել են. կմեկնեմ քսան րոպեից: Դուք պետք է սպասեք մինչ ժամը յոթը: Ինձ հաճելի չէ Ձեզ միայնակ թողնել: Ուզու՞մ եք Ձեզ համար մի գիրք գնեմ: -Ոչ,-ասացի ես: Առանց այդ էլ մտածելու բաներ ունեմ: -Վստա՞հ եք, որ չեք զղջալու: Դեռ ժամանակ ունեք, սակայն հենց հեռագիրն ուղարկեք, շատ ուշ կլինի մտափոխվելու համար: Առանց պատասխանելու հեռագիրը մեկնեցի աշխատակցին: – Շտա՞պ ուղարկել – հարցրեց նա: – Այո, – այնուհետև թևանցուկ արեցի Պետերին, - սիրելի Պետեր, ինձ այնպես է թվում, որ հին ընկերոջ եմ ճանապարհում: Ի վիճակի չեմ կրկնել այն ամենը, ինչ նա ասաց մնացած րոպեների ընթացքում: Նա ինձ կայնքի դասեր տվեց: Դուք ինձ երբեմն ասել եք, որ տղամարդու հատկանիշներ ունեմ, որ հավատարիմ ընկերուհի եմ և չեմ ստում: Այս բոլոր դրական հատկանիշների համար, եթե դա այդպես է, Պետերին եմ պարտական: Վերջապես բարձրախոսը հայտարարեց. «Նյու-Յորք մեկնող ուղևորները պատրաստվեն 632 թռիչքին»: Պետերին ուղեկցեցի մինչև դռնակը, կանգնեցի ոտքերիս ծայրերին և համբուրեցի նրան: Այլևս նրան երբեք չտեսա: -Դուք նրան այլևս չե՞ք տեսել: Ինչու՞, նրան հասցե չե՞ք տվել: -Տվել եմ, սակայն նա ինձ երբեք չի գրել: Կարծում եմ` նրան դուր էր գալիս այդպես անցնել մարդկանց կյանքի միջով, ուղղություն ցույց տալ ու անհետանալ: -Իսկ Դուք Լոնդոն մեկնելիս չե՞ք փորձել նրան գտնել: -Բայց ինչու՞: Նա ինձ տվել էր, ինչպես ինքն էր ասում, ամենալավն, ինչ ուներ: Մենք այլևս չէինք ունենա այդ գիշերվա անկրկնելի մթնոլորտը: Ոչ, այսպես լավ է: Պետք չէ փորձել վերապրել շատ կատարյալ պահեր: Ասացեք, իրավացի չէ՞ի, ասելով, որ ապրել եմ կյանքիս ամենատարօրինակ արկածը. մի մարդ, ով փոխեց ճակատագիրս, նա, ով ինձ ստիպեց ապրել Ֆրանսիայում և ոչ թե ԱՄՆ ում, մի անծանոթ անգլիացի էր, որին պատահմամբ հանդիպել էի օդակայանում: Նա ինձ վրա թողեց ամենախոր ազդեցությունը: Համաձա՞յն եք, որ հրաշք է: -Այո, այս ամենը նման է մի հին պատմության, երբ ծպտյալ աստվածությունը մուրացիկի կամ օտարականի տեսք է ստանում` սովորական մահկանացուների հետ շփվելու համար: Իրականում, Մարսել, անծանոթը Ձեզ այնքան էլ չէր վերափոխել, քանի որ Դուք վերջ ի վերջո ամուսնացել եք Ռենոյի հետ, որն այն նույն մարդն է, ինչ որ Ջեկը. միայն անունն է տարբեր: Նա մի պահ խորասուզվեց մտքերի մեջ. -Անշուշտ մարդու էությունը չես փոխի, այլ կարող ես միայն աննշան փոփոխությունների ենթարկել: Թարգմանությունը՝ Էվրիկա Երիցյան Տես նաև Անդրե Մորուա Նովելներ 
Ջեննի  Սորբիեն  ամբողջ  ճաշկերույթի  ընթացքում  շլացուցիչ  էր  եղել :  Դերասանական  տաղանդով  պատմված  և  վիպասանի  հանճարով  համեմված  անեկդոտներն  ու  պատմվածքները  միահյուսվել  էին  անսպառ  եռանդով :  Լեոն  Լորանի  հյուրերը  հմայված ,  խանդավառված ,  լիովին  տարված ,  տպավորություն  ունեին ,  թե  հիանալի  ժամեր  էին  ապրում  ժամանակի  սահմաններից  էլ  դուրս : - Գրեթե  ժամը  չորսն  է  և  օրն  էլ  չորեքշաբթի  է :  Դե  գիտեք ,  Լեոն ,  որ  սա  այն  օրն  է ,  երբ  մանուշակներ  եմ  տանում  սիրեցյալիս : - Շատ  ափսոս ,- ասաց  նա  իր  կցկտուր  ձայնով ,  որ  հայտնի  էր  դարձրել  բեմում :  Սակայն  գիտեմ ,  թե  որչափ  հավատարիմ  եք ,  ուստի  չեմ  պնդի : Ջենին  գրկախառնվեց  կանանց ,  տղամարդիկ  նրան  գրկախառնվեցին ,  և  նա  գնաց :  Դուրս  գալուն  պես  գովեստների  տարափ  հորդեց : - Նա  իսկապես  արտակարգ  կին  է :  Լեոն ,  քանի՞  տարեկան  է : - Ութսունի  մոտ :  Երբ  երեխա  ժամանակ  մայրս  ինձ  տանում  էր  Կոմեդի  Ֆրանսեզի  դասական  ներկայացումներին ,  Ջենին  արդեն  հայտնի  Սելիմեն  էր :  Իսկ  ես  այլևս  երիտասարդ  չեմ : - Հանճարը  տարիք  չի  ճանաչում ,- ասաց  Կլեռ  Մենետրիեն :  Խոսքը  ի՞նչ  մանուշակների  պատմության  մասին  է : - Դա  մի  փոքրիկ  սիրավեպ  է ,  որ  ինձ  պատմել  է  Ջենին ,  բայց  որի  մասին  երբեք  չի  գրել :  Սակայն  ես  չեմ  համարձակվի  պատմել  նրա  բացակայությամբ :  Համեմատությունը  սարսափելի  կլիներ : - Այո ,  համեմատությունը  սարսափելի  է :  Սակայն  մենք  Ձեր  հյուրն  ենք  և  ակնկալում  ենք ,  որ  մեզ  կզբաղեցնեք `  փոխարինելով  Ջենիին ,  քանի  որ  վերջինս  մեզ  լքեց : - Լավ ,  կփորձեմ  պատմել  Ձեզ « չորեքշաբթյան »  մանուշակների  պատմությունը :  Վախենում  եմ ,  որ  այն  շատ  սենտիմենտալ  կթվա  մեր  ժամանակների  ըմբռնման  համար : - Բնավ  ոչ ,- ասաց  Բերտրան  Շմիդտը ,- մեր  ապրած  ժամանակը  զգացմունքների  ծարավ  է :  Մարդիկ  ցինիկ  են  ձևանում  իրենց  զգայական  ձգտումները  թաքցնելու  համար : - Մի՞թե :  Դե  լավ ,  համոզեցիք :  Կհագեցնեմ  այդ  ծարավը :  Դուք  բոլորդ  այստեղ  շատ  երիտասարդ  եք  հիշելու  համար ,  թե  ինչպիսին  էր  Ջենիի  հռչակը  երկար  ժամանակ  ի  վեր :  Նրա  շեկ  վարսերը ,  որ  սովորաբար  արձակում  էր  հիանալի  ուսերին ,  նշաձև  աչքերը ,  զննող  հայացքը ,  գրավիչ  ձայնը `  փոքր - ինչ  բամբ ,  հետո  հանկարծ  թրթռուն ,  այնպիսի  վեհ  և  տպավորիչ  գեղեցկություն  էին  կազմում ,  որից  հնարավոր  չէր  աչք  կտրել : - Լավ  մենախոսություն  է ,  Լեոն : - Այո ,  սակայն  այլևս  չի  համապատասխանում  մեր  ժամանակներին :  Այնուամենայնիվ  շնորհակալություն :  Նա  իր  առաջին  մրցանակը  շահեց  կոնսերվատորիայում 1859 թ .- երին  և  անմիջապես  ընդունվեց  Կոմեդի  Ֆրանսեզ :  Ավաղ ,  ես  սեփական  փորձիցս  գիտեմ ,  որ  այդ  հայտնի  թատրոնում  դժվարությունները  շատ  են :  Ռեպերտուարի  անդամներն  ունեն  իրենց  հովանավորները ,  որոնք  նրան  նախանձախնրորեն  հետևում  են :  Սոբրետներից  ամենահիանալին  կարող  է  սպասել  մինչև  իսկ  տաս  տարի  մինչ  Մոլիերի  կամ  Մարիվոյի  դերերից  մեկին  արժանանա :  Ջենին `  մեծ  կոկետուհին ,  պայքարում  էր  համառ  և  ուժեղ  կանանց  դեմ :  Մեկ  ուրիշը  կհրաժարվեր  առաջընթաց  ունենալու  մտքից  կամ  երկու  տարի  անց  կտեղափոխվեր  Փարիզի  Կոմեդիայի  թատրոններից  մեկը :  Սակայն  մեր  Ջենին  այդպիսին  չէր :  Նա  պայքարեց `  նվիրաբերելով  այն  ամենը ,  ինչ  ուներ .  դերասանական  տաղանդ ,  կուլտուրա ,  գրավչություն ,  արբեցնող  վարսեր : Շատ  շուտով  նա  Կոմեդի  Ֆրանսեզում  գրավեց  առաջին  շարքերը :  Ադմինիստրատորը  հիանում  էր  նրանով :  Հեղինակները  նրան  դժվար  դերեր  էին  տալիս ,  որոնք ,  ինչպես  ասում  էին ,  միայն  նա  կմարմնավորեր :  Քննադատները  նրա  նկատմամբ  անհավատալի  զսպվածություն  էին  ցուցաբերում :  Նույնիսկ  Սարսեյը / ֆրանսիացի  վիպասան  և  քննադատ /  գրում  էր . « Նրա  կեցվածքն  ընդունակ  է  կախարդել  մինչև  իսկ  կոկորդիլոսին »: Հայրս ,  որ  նրան  ճանաչել  էր  այդ  ժամանակշրջանում ,  ինձ  ասել  է ,  որ  Ջենին  պաշտում  էր  իր  մասնագիտությունը ,  այդ  մասին  խոսում  էր  խելացիությամբ  և  փորձում  էր  իր  գործից  նոր  ու  ցնցող  տպավորություններ  ստանալ : Սյդժամ  թատերական  աշխարհը  ձգտում  էր  միամիտ  ռեալիզմի :  Եթե  օրինակ  Ջենին  որևէ  ներկայացման  մեջ  պետք  է  թունավորումից  մահանար ,  նա  այցելում  էր  հիվանդանոցներ `  ուսումնասիրելու  թույնի  ներգործությունը :  Ինչ  վերաբերում  է  զգացմունքների  արտահայտչաձևին `  նա  ուսումնասիրում  էր  սեփական  անձը :  Երբ  խոսքն  իր  արվեստին  էր  վերաբերում ,  նա  ցույց  էր  տալիս  բալզակյան  կասկածների  բացակայությունը ,  երբ  վերջինս  իր  վեպերից  մեկում  գործածում  է  սեփական  անձի  կամ  սիրած  կնոջ  կիրքը : Դուք  գլխի  եք  ընկնում ,  որ  հանկարծակի  փառքի  հասած  հրաշագեղ  աղջիկն  ուշադրության  կենտրոնում  էր :  Ընկերներ ,  գրողներ  և  բանկիրներ  էին  փորձում  իրենց  բախտը :  Բանկիրներից  մեկը `  Հենրի  Ստալը ,  դարձավ  նրա  ընտրյալը :  Եվ  ոչ  թե  որովհետև  հարուստ  էր .  չէ՞  որ  Ջենին  ապրում  էր  իր  ընտանիքում  և  քիչ  կարիքներ  ուներ :  Բանն  այն  է ,  որ  Ստալը  մեծ  հմայք  ուներ ,  և  ամենակարևորը `  նրան  ամուսնության  առաջարկություն  էր  արել :  Դուք  գիտեք ,  որ  այդ  ամուսնությունը  հետաձգվեց ,  քանի  որ  Ստալի  ծնողները  դեմ  կանգնեցին :  Հարսանիքը  տեղի  ունեցավ  երեք  տարի  անց ,  սակայն  համատեղ  կյանքը  երկար  չտևեց .  անկախության  ձգտող  Ջենին  չէր  կարող  հաշտվել  ամուսնական  կյանքի  սահմանափակումների  հետ :  Բայց  դա  այլ  պատմություն  է :  Վերադառնանք  Կոմեդի  Ֆրանսեզի ,  մեր  ընկերուհու  դեբյուտների  և …  մանուշակների  թեմային : Պատկերացրեք  արտիստների  նախասրահը ,  ներկայացման  ռեպրիզայի  ժամանակ  Ջենիի  խաղը  Դյումա  որդու “La Princesse de Bagdad”  ներկայացման  մեջ :  Գիտեք ,  որ  պիեսը  միշտ  էլ  ունենում  է  թերացումներ  և  նույնիսկ  ես ,  որ  պաշտում  եմ “Le Demi-Monde”, “L’ami des femmes”, “Francillon”  ներկայացումներն  իրենց  ամուր  կառուցվածքի  համար , “Etrangere” ի  կամ “La Princesse”  ում  Դյումայի  վառ  ներկայությունը  ժպտալու  տեղիք  է  տալիս :  Բայց  բոլոր  նրանք ,  ովքեր  տեսել  են  Ջենիին  այդ  դերում ,  գրել  են ,  որ  նա  դրան  կենդանություն  էր  հաղորդում :  Ես  այդ  մասին  հաճախ  եմ  նրա  հետ  խոսել :  Զարմանալին  այն  է ,  որ  նա  դրան  հավատում  էր . « Այդ  տարիքում , - ասաց  նա  ինձ ,-  ես  պարզապես  մտածում  էի  Դյումա  որդու  հերոսուհու  նման ,  և  ինձ  համար  տարօրինակ  էր  ի  ցույց  դնել  այն ,  ինչ  կատարվում  էր  հոգուս  խորքում »:  Դեռ  ավելին .  նա  այդ  դերում  կարող  էր  ունենալ  արձակած  վարսեր  և  մերկ  ուսեր :  Մի  խոսքով  աստվածային  էր : Եվ  ահա  պատկերացրեք  նրան  նախասրահում  անտրակտի  ժամանակ `  ծափողջույններից  հետո :  Բոլորը  ձգտում  են  դեպի  նա :  Ջենին  նստում  է  նստարանին `  Հենրի  Ստալի  կողքին  և  շատախոսում  է  հաղթանակով  խանդավառված : - Օ՜ ,  սիրելի  Հենրի … Ահա  ջրի  մակերեսին  եմ :  Վերջապես  կարող  եմ  շնչել :  Երեք  օր  առաջ  ինձ  տեսաք :  Շատ  վատ  խաղացի :  Ճահճի  հատակում  էի  հայտնվել :  Խեղդվում  էի … Իսկ  այս  երեկո .  մեծ  ջանքեր  և  նորից  մակերեսին  եմ :  Դե  ասեք ,  Հենրի ,  վերջին  ակտում  անհաջողությա՞ն  էի  մատնվելու `  չկարողանալով  հասնել  մինչև  վերջ :  Օ՜ ,  Աստված  իմ : Դռնապանը  ներս  մտավ  և  Ջենիին  ծաղիկներ  հանձնեց . - Ու՞մ  կողմից  է :  Հենրի ,  Ձեր  հակառակորդի `  Սեն  Լուիի :  Դրեք  այս  ծաղիկներն  իմ  սենյակում : - Օրիորդ ,  մի  նամակ  էլ  կա ,- ասաց  դռնապանը : Ջենին  բաց  արեց  նամակը  և  ծիծաղից  ուշաթափ  եղավ : - Մի  լիկեոնական  է  գրել ,  որ  իրենց  դպրոցում  Ջենի  ակումբ  են  բացել : - Ողջ  Ջոկեյը ,- ասաց  Հենրին ,- Ջենի  ակումբ  է : - Լիկեոնականներն  ինձ  ավելի  են  հուզում ,- ասաց  Ջենին ,- իսկ  այս  մեկն  ավարտում  է  հետևյալ  տողերով … Լսեք ,  սիրելիս . « Ներեք  ինձ  խղճուկ  բանաստեղծությանս  համար Մի  արհամարհեք  իմ  տողերը `  հաշվի  առնելով Իմ  անկեղծ  սերը ,  խնդրում  եմ Ոչինչ  մի  ասեք  տնօրենին » - Հիանալի  է ,  այնպես  չէ՞ : - Դուք  նրան  պատասխանելու՞  եք : - Իհարկե  ոչ :  Օրեկան  տաս  այսպիսի  նամակ  եմ  ստանում  և  եթե  սկսեմ  պատասխանել ,  կորած  եմ … Սակայն  դա  ինձ  հանգստացնում  է :  Տասնվեցամյա  երկրպագուներ  դեռ  երկար  կունենամ : - Չեք  կարող  վստահ  լինել … Երեսուն  տարեկանում  նրանք  նոտար  կլինեն : - Իսկ ,  ի՞նչ  է ,  նոտարներն  ինձնով  չպե՞տք  է  հիանան : - Օրիորդ , - ասաց  դռնապանը ,- սա  էլ  է  Ձեզ  համար : Նա  Ջենիին  մեկնեց  մի  փունջ  մանուշակ ,  որն  արժեր  երկու  սու : - Օ ,  շատ  սիրալիր  է … Նայեք ,  Հենրի … Բացի՞կ  չկա : - Ոչ ,  օրիորդ … պահակն  ինձ  ասաց ,  որ  Պոլիտեխնիկի  ուսանող  է  համազգեստով  բերել  այս  փունջը : - Սիրելիս ,- ասաց  Հենրի  Ստալը ,- շնորհավորում  եմ … Պոլիտեխնիկի  ուսանողներին  հուզելը  հեշտ  գործ  չէ : Ջենին  երկար  ժամանակ  վայելում  էր  մանուշակների  բույրը : - Անուշ  բուրում  են … Սրանք  այն  միակ  նվերներն  են ,  որոնք  ինձ  հաճույք  են  պատճառում :  Ես  չեմ  սիրում  հասուն  ու  գոհունակ  հանդիսատեսին ,  որը  կեսգիշերին  գալիս  է  տեսնելու ,  թե  ինչպես  եմ  մահանում ,  իսկ  կեսօրին  գնում  է  Պալե  Ռուայալ `  տեսնելու ,  թե  ինչպես  են  թնդանոթ  կրակում : - Հանդիսատեսը  բռնամոլ  է ,- ասաց  Ստալը :  Նա  միշտ  այդպիսին  է  եղել … Կրկեսային  ներկայացումները … Ի՜նչ  հաջողության  կհասներ  կրկեսի  դերասանուհին ,  որը  կուլ  կտար  հարյուր  ասեղ : Ջենին  ծիծաղեց : - Իսկ  այն  մեկը ,  ով  կարի  մեքենա  կուլ  կտար .  դա  փառքի  վերջին  խոսքը  կլիներ : Դահլիճից  նրան  կանչում  էին :  Ջենին  վեր  կացավ : - Առայժմ ,  գնամ  հարյուր  ասեղս  կուլ  տալու : Եվ ,  ահա ,  ըստ  Ջենիի  պատմածի ,  ինչպես  սկսվեց  արկածը : Հաջորդ  չորեքշաբթի `  նորից  վերջին  անտրակտի  ժամանակ ,  դռնապանը `  ժպիտը  դեմքին ,  մի  փունջ  մանուշակ  բերեց  Ջենիին . - Կրկին  Պոլիտեխնիկի  ուսանո՞ղն  է  բերել : - Այո ,  օրիորդ :  Անհրաժեշտություն  կա՞  որևէ  բան  հարցնել  պահակին : - Ոչ ,  դա  բնավ  կարևոր  չէ : Հաջորդ  շաբաթ `  չորեքշաբթի  օրը ,  նա  ներկայացման  մեջ  չխաղաց ,  սակայն  երբ  եկավ  թատրոն  հինգշաբթի  ռեպետեի  համար ,  մանուշակների  մի  փունջ `  փոքր - ինչ  թառամած ,  դրված  էր  սենյակում :  Դուրս  գալիս  նա  դիմեց  պահակին . - Ասացեք ,  Բերնար ,- մանուշակներս  միևնույն  երիտասարդի  կողմի՞ց  էին : - Այո ,  օրիորդ ,  սա  երրորդ  դեպքն  է : - Ինչպիսի՞ն  է  նա ,  այդ  ուսանողը : - Սիրալիր  է ,  շատ  սիրալիր … նիհարավուն ,  ներս  ընկած  այտերով ,  հոգնած  աչքերով ,  փոքրիկ  շագանակագույն  լորնետով … ծիծաղաշարժ  է  իր  սուսերով :  Օրիորդ ,  ազնիվ  խոսք ,  նա  ասես  խենթի  պես  սիրահարված  լինի :  Ինձ  մեկնում  է  մանուշակների  փունջն  ասելով ` « Օրիորդ  Ջենի  Սորբիեի  համար  է »,  և  կարմրում  է : - Ինչու՞  է  միշտ  չորեքշաբթի  գալիս : - Օրիորդը  չգիտե՞ … Չորեքշքբթին  Պոլիտեխնիկի  ուսանողների  ազատ  օրն  է :  Ամեն  չորեքշաբթի  պարտերը ,  ցուցասրահները  մարդաշատ  են … Յուրաքանչյուրը  գալիս  է  մի  աղջկա  հետ : - Նա  է՞լ  է  աղջկա  հետ  գալիս : - Այո  օրիորդ ,  բայց  դա  իր  քույրն  է … նրանց  նմանությունն  ապշեցուցիչ  է : - Խեղճ  տղա ,  եթե  ես  սիրտ  ունենայի ,  Բերնար ,  կասեի  Ձեզ  նրան  մի  անգամ  ինձ  մոտ  ուղեկցել `  նախասրահ ,  որպեսզի  ինքը  կարողանա  ինձ  տալ  մանուշակների  փոքրիկ  փունջը : - Ես  Ձեզ  խորհուրդ  չէի  տա ,  օրիորդ … Այդ  թատերասերները ,  քանի  դեռ  ուշադրության  կենտրոնում  չեն ,  վտանգ  չեն  ներկայացնում :  Նրանք  հիանում  են  դերասանուհիներով  հեռվից `  բեմից ,  և  դա  իրենց  գոհացնում  է :  Բավական  է  նրանց  հանդեպ  ուշադրության  մի  նշույլ ,  նրանք  այլևս  հանգիստ  չեն  տալիս ,  և  դա  անտանելի  է :  Երես  ես  տալիս ,  աստառ  են  առնում ,  դա  էլ  ես  տալիս ,  էլ  ավելին  են  պահանջում :  Օրիորդ ,  Դուք  ծիծաղում  եք ,  բայց  դա  այդպես  է .  ես  փորձ  ունեմ :  Արդեն  քսան  տարի  է ,  ինչ  այստեղ  եմ  աշխատում :  Ես  այս  օթյակում  շատ  եմ  հանդիպել  երիտասարդ  սիրահարված  աղջիկների  և  խենթ  տղաների ,  ծեր  պարոնների … Միշտ  էլ  ընդունել  եմ  ծաղիկներ ,  բացիկներ ,  բայց  թույլ  չեմ  տվել  վեր  բարձրանալ : - Իրավացի  եք ,  Բերնար ,  լինենք  անտարբեր ,  զգույշ  և  դաժան : - Դա  ոչ  թե  դաժանություն  է ,  այլ  խելամտություն : Շաբաթներ  անցան :  Յուրաքանչյուր  չորեքշաբթի  Ջենին  ստանում  էր  երկու  սու  արժեցող  իր  ծաղկեփունջը :  Թատրոնում  տեղյակ  էին  այդ  պատմությանը :  Մի  օր  Ջենիի  ընկերուհիներից  մեկն  ասաց . - Ես  տեսել  եմ  Պոլիտեխնիկի  այդ  ուսանողին … Նա  շատ  հմայիչ  է  և  ռոմանտիկ :  Այդ  տղան  լավ  կխաղար  Մյուսեի  կոմեդիաներում : - Որտեղի՞ց  գիտես ,  որ  նա  ինձ  ծաղիկներ  բերող  երիտասարդն  է : - Դե  ես  պատահաբար  պահակի  մոտ  էի ,  երբ  նա  ամոթխած  բերեց  ծաղիկներն  ասելով . « Օրիորդ  Ջենի  Սորբիեի  համար  է »… Դա  շատ  հուզիչ  տեսարան  էր :  Երևում  էր ,  որ  տղան  շատ  խելացի  է ,  որ  ամաչում  էր  ծիծաղելի  թվալ  և ,  այնուամենայնիվ ,  չէր  կարողանում  զսպել  հուզմունքը :  Մի  պահ  նույնիսկ  ափսոսեցի ,  որ  նա  ինձ  համար  չի  գալիս ,  ես  նրան  շնորհակալություն  կհայտնեի ,  կմխիթարեի … Մի  մոռացիր .  նա  ոչինչ  չի  խնդրում ,  նույնիսկ  քեզ  տեսնել … Բայց  թե  քո  տեղը  լինեի : - Դու  նրան  կընդունե՞իր : - Այո ,  քիչ  ժամանակով . արդեն  շաբաթներ  է ,  որ  այս  ամենը  շարունակվում  է :  Դու  մեկնելու  ես ,  հետևաբար  նա  չի  կարող  կորչել : - Դու  իրավացի  ես ,- ասաց  Ջենին ,- հիմարություն  է  արհամարհել  երկրպագուներին  այն  ժամանակ ,  երբ  նրանք  բազմաթիվ  են ,  և  վազել  նրանց  հետևից  երեսուն  տարի  անց ,  երբ  նրանք  դառնում  են  հազվագյուտ  և  ճաղատ : Այդ  երեկո  թատրոնից  դուրս  գալիս `  նա  ասաց  պահակին . - Բերնար ,  հաջորդ  չորեքշաբթի ,  երբ  Պոլիտեխնիկի  ուսանողը  գա  իր  մանուշակներով ,  ասեք  նրան ,  որ  իր  ձեռքով  բերի  ինձ  երրորդ  ակտից  հետո :  Ես  խաղում  եմ  Միզանտրոպ  ներկայացման  մեջ :  Դերիս  համար  միայն  մի  զգեստ  եմ  կրելու :  Ես  կվերադառնամ  իմ  սենյակ  և  այնտեղ  նրան  կընդունեմ … ոչ ,  ես  նրան  կսպասեմ  միջանցքնում ,  աստիճանների  մոտ  կամ  նախասրահում : - Լավ ,  օրիորդը  չի՞  վախենում : - Ի՞նչ  կա  վախենալու ,  ես  գնում  եմ  ուղևորության  տաս  օրից ,  և ,  ի  միջայլոց ,  այդ  տղան  չի  կարող  փոխել  դպրոցը : - Շատ  լավ ,  օրիորդ ,  ուզում  էի  ասել … Հաջորդ  չորեքշաբթի  Ջենին  ակամա  խաղաց  Սելիմեն  անծանոթի  համար `  դուր  գալու  բուռն  ցանկությամբ :  Անտրակտի  ժամանակ  վեր  բարձրանալիս  նա  հետաքրքրված  էր  անհանգստանալու  աստիճան :  Նստեց  նախասրահում  և  սպասեց :  Նրա  շուրջը  պտտվում  էին  այցելուներ :  Ադմինիստրատորը  խոսում  էր  Բլանշ  Պիերսոնի  հետ ,  որն  այդ  շրջանում  Ջենիի  հակառակորդն  էր :  Սակայն  ոչ  մի  սև  համազգեստով  մարդ  չերևաց :  Նյարդային  և  անհամբեր  հոգեվիճակում `  նա  վազեց  պահակների  մոտ . - Ինձ  չե՞ն  հարցրել : - Ոչ ,  օրիորդ : - Այսօր  չորեքշաբթի  է ,  և  ես  չեմ  ստացել  իմ  մանուշակները :  Մի՞թե  Բերնարը  մոռացել  է  դրանք  բարձրացնել … կամ  միգուցե  ինչ - որ  թյուրիմացություն  է  եղել : - Թյուրիմացությու՞ն ,  օրիորդ … ի՞նչ  թյուրիմացություն … եթե  ցանկանում  եք ,  կարող  եմ  գնալ  դռնապանի  մոտ : - Այո ,  խնդրում  եմ  կամ  ոչ … ես  կտեսնեմ  Բերնարին  դուրս  գալիս : Նա  ինքն  իրեն  ծաղրեց . « Ի՜նչ  տարօրինակ  կենդանի  արարածներ  ենք  մենք .  վեց  ամիս  շարունակ  գրեթե  ուշադրություն  չեմ  դարձրել  այդքան  համեստ  հավատարմությանը  և ,  հանկարծ ,  քանի  որ  պահանջվող  ուշադրությունն  ինձ  պակասում  է ,  արդեն  անհանգիստ  եմ ,  ասես  սիրեկանի  սպասելիս  լինեմ … Օ ,  Սելիմեն ,  որքան  կափսոսես  Ալսեստին ,  երբ  նա  քեզ  կլքի  իր  մեծ  վշտով »: Ներկայացումից  հետո  նա  մտավ  դռնապանի  մոտ : - Բերնար ,  Դուք  երկրպագուիս  չուղարկեցի՞ք  ինձ  մոտ : - Օրիորդ ,  կարծես  ինչ - որ  դիտավորություն  լինի :  Այսօր  չի  եկել ,  առաջին  անգամ  որոշեցիք  նրան  տեսնել ,  և  նա  այս  վեց  ամսվա  մեջ  առաջին  չորեքշաբթին  է ,  որ  չեկավ : - Տարօրինակ  է .  կարծում  եք  նրան  նախազգուշացրե՞լ  են  և  նա  վախեցե՞լ  է : - Ոչ ,  օրիորդ ,  ոչ  ոք  չգիտեր ,  որ  Դուք  և  ես … Դուք  ոչինչ  չե՞ք  ասել … Ես  նույնպես … նույնիսկ  կնոջս  հետ  այդ  մասին  չեմ  խոսել : - Այդ  դեպքում  ինչպե՞ս  կբացատրեիք : - Ես  չեմ  կարող  բացատրել ,  օրիորդ … պատահականություններ  լինում  են … Միգուցե  հոգնե՞լ  է  կամ  հիվանդ  է :  Մյուս  չորեքշաբթի  կտեսնենք : Սակայն  հաջորդ  չորեքշաբթի  ոչ  Պոլիտեխնիկի  ուսանողը  երևաց ,  ոչ  էլ  մանուշակները : - Ի՞նչ  կարելի  է  անել ,  Բերնար … Հնարվո՞ր  է  նրան  գտնել  ընկերների  կամ  դպրոցի  տնօրենի  միջոցով : - Բայց  ինչպե՞ս .  մենք  նույնիսկ  նրա  անունը  չգիտենք : - Ի՜նչ  տխուր  է ,  ամեն  ինչ  կորած  է ,  Բերնար : - Բայց  օրիորդ ,  Դուք  հիանալի  տարի  ունեցաք ,  գնալու  եք  տուռնեների ,  նորից  հաջողություններ  կլինեն … այնուամենայնիվ  ոչինչ  կորած  չէ : - Իրավացի  եք ,  ես  երախտամոռ  եմ … միայն  թե  ես  շատ  էի  սիրում  իմ  մանուշակները ,  որ  ստանում  էի  ամեն  չորեքշաբթի : Հաջորդ  օրը  նա  հեռացավ  Փարիզից :  Հենրի  Ստալը  կուրորեն  գնաց  նրա  ետևից :  Բոլոր  հյուրանոցներում  Ջենիի  սենյակը  լցված  էր  վարդերով :  Երբ  վերադարձավ  Փարիզ ,  նա  արդեն  մոռացել  էր  իր  ռոմանտիկ  մաթեմատիկոսին : Մեկ  տարի  անց  մի  նամակ  ստացավ  գնդապետ  Ժենեվրիերից ,  որը  նրան  խնդրում  էր  հանդիպել  ինչ - որ  անձնական  գործով :  Նամակը  կոռեկտ  էր  և  հարգալից :  Ոչ  մի  պատճառ  չկար  մերժելու :  Ջենին  խնդրեց  գնդապետին  գալ  հանդիպման  իր  տանը ,  մի  շաբաթ  օր `  կեսօրից  հետո :  Նա  եկավ  քաղաքացիական  սև  հագուստով :  Ջենին  նրան  ընդունեց  շնորհալի  թեթևությամբ ,  որի  համար  պարտական  էր  ինչպես  բեմին ,  այնպես  էլ  բնությանը ,  սակայն  նրա  կեցվածքը ,  ինչպես  պետք  է  լիներ ,  լուռ  հարցում  էր  պարունակում . « Ի՞նչ  է  ինձնից  ուզում  այս  անծանոթ  այցելուն »:  Նա  սպասեց . - Շնորհակալ  եմ ,  օրիորդ ,  որ  ինձ  ընդունեցիք :  Ես  բացարձակապես  չէի  կարող  նամակի  միջոցով  բացատրել  այցիս  նպատակը :  Եթե  ինձ  թույլ  եմ  տվել  հանդիպում  խնդրել ,  ապա  դա  ոչ  թե  մի  մարդ  է  ունեցել  այդ  համարձակությունը ,  այլ  նրա  հայրը … Դուք  տեսնում  եք ,  որ  ես  ամբողջովին  սև  եմ  հագնված :  Ես  կրում  եմ  տղայիս  սուգը ,  որը  լեյտենանտ  Անդրե  Ժենեվրիերն  էր  և  սպանվել  է  Մադագասկարում  երկու  ամիս  առաջ : Ջենին  մի  ժեստ  արեց .  կարծես  ասեր . « Ցավակցում  եմ »: - Դուք  չեք  ճանաչում  տղայիս ,  օրիորդ … Գիտեմ … Սակայն  նա  Ձեզ  ճանաչում  էր ,  Ձեզնով  հիանում … Դա  կարող  է  անհավատալի  թվալ … և ,  այնուամենայնիվ ,  այն  ինչ  որ  ասելու  եմ ,  ճշմարտությունն  է … Դուք  աշխարհի  այն  միակն  էիք ,  որով  նա  հիանում  էր  և  որին  ամենաշատն  էր  սիրում : - Կարծես  թե  գլխի  եմ  ընկնում ,  գնդապետ … Նա  Ձեզ  ասել  էր … - Ինձ  ոչ ,  իր  քրոջն  էր  ասել ,  որին  մշտապես  վստահում  էր … Ամեն  ինչ  սկսվել  էր  մի  օր ,  երբ  նա  քրոջ  հետ  գնացել  էր  դիտելու « Սիրո  և  պահականության  խաղը »  ներկայացումը :  Երբ  երեխաներս  տուն  վերադարձան ,  նրանք  Ձեր  մասին  խոսում  էին  խանդավառությամբ . « Այնքան  նրբանկատություն ,  հուզիչ  պոեզիա »:  Վերջապես  հազար  բան ,  որոնք  իրական  էին ,  չեմ  կասկածում ,  սակայն  որոնց  երիտասարդական  եռանդը ,  նրա  կատարելության  ձգտումը … Խեղճ  տղաս  երազկոտ  էր  և  ռոմանտիկ : - Աստված  իմ ,- գոռաց  Ջենին ,- այդ  նա՞  է ,  ով … - Այո ,  օրիորդ ,  Պոլիտեխնիկի  ուսանողը ,  որը  մեկ  տարի  շարունակ  ամեն  չորեքշաբթի  Ձեզ  մի  փունջ  մանուշակ  էր  բերում ,  իմ  տղան  էր `  Անդրեն … Ես  դա  էլ  եմ  աղջկանիցս  իմացել … Հուսով  եմ ,  որ  այդ  երեխայությունը  Ձեզ  չի  նյարդայնացրել … Նա  Ձեզ  այնքան  շատ  էր  սիրում ,  Ձեզ  կամ  այն  կերպարը ,  որը  ստեղծել  էր  իր  համար :  Նրա  սենյակի  պատերը  ծածկված  էին  Ձեր  դիմանկարներով … Ի՜նչ  քայլերի  ասես  որ  չէր  դիմել  իր  քույրը  Ձեր  լուսանկարիչներից  մեկ  ավելի  լուսանկար  վերցնելու  և  եղբորը  տալու  համար … Համալսարանում  ընկերները  ծաղրում  էին  իր  այդ  կիրքը `  ասելով .«  Գրիր  նրան »: - Իսկ  ինչու՞  նա  այդպես  չվարվեց : - Նա  դա  արել  է ,  օրիորդ .  ես  Ձեզ  բերել  եմ  նամակների  մի  կույտ ,  որոնք  երբեք  չեն  ուղարկվել  և  որ  մենք  գտել  ենք  նրա  մահից  հետո : Գնդապետը  գրպանից  հանել  է  մի  փաթեթ  և  տվել  Ջենիին :  Վերջինս  ինձ  ցույց  է  տվել .  ձեռագիրը  նուրբ  էր ,  դժվարընթեռնելի ,  երևում  էր ,  որ  արագ  էր  գրել ,  մաթեմատիկոսի  ձեռագիր  և  պոետի  ոճ : - Պահեք  այս  նամակները ,  օրիորդ ,  դրանք  Ձեզ  են  պատկանում … և  ներեք  ինձ  այս  իմ  տարօրինակ  արարքը … ես  պարտավոր  էի  դա  անել  տղայիս  հիշատակի  համար … ոչ  մի  անհարգալից  կամ  թեթևամիտ  բան  չկար  այն  զգացմունքի  մեջ ,  որ  Դուք  նրան  ներշնչել  էիք ,  Դուք  նրա  համար  կատարելության  և  շնորհի  տիպար  էիք :  Եվ  ես  Ձեզ  վստահեցնում  եմ ,  որ  Անդրեն  արժանի  էր  իր  մեծ  սիրուն : - Բայց  ինչու՞  նա  չէր  խնդրել  հանդիպել  ինձ :  Ինչու՞  ես  ինքս  չեմ  փորձել  հանդիպել  նրան :  Ես  ինձ  մեղավոր  եմ  զգում : - Խղճի  խայթ  մի  ունեցեք .  Դուք  չէիք  կարող  գուշակել … Երբ  Անդրեն  համալսարանն  ավարտելուց  հետո  որոշեց  Մադագասկար  մեկնել ,  դա  միանշանակ  Ձեր  պատճառով  է … Այո ,  նա  ասել  է  իր  քրոջը . « Հեռանալով  ես  կխուսափեմ  այս  անհույս  կրքից  կամ  մեծ  բաների  կհասնեմ … և  այդ  ժամանակ …» - Իսկ  արդյոք  մեծ  բաներ  չէ՞ին  այդ  հավատարմությունը ,  համառությունը : Այնուհետև ,  երբ  գնդապետը  վեր  էր  կենում ,  Ջենին  բռնեց  նրա  ձեռքը `  ասելով . - Կարծում  եմ ,  որ  ոչ  մի  վատ  բան  չեմ  արել ,  և ,  այնուամենայնիվ ,  ինձ  թվում  է ,  որ  պարտական  եմ  այդ  ստվերին … Գնդապետ ,  ասեք ,  թե  որտեղ  է  թաղված  Ձեր  տղան … Ես  Ձեզ  երդվում  եմ ,  որ  մինչ  մահ  ամեն  չորեքշաբթի  կգնամ  և  մի  փունջ  մանուշակներ  կդնեմ  նրա  գերեզմանաքարին : - Եվ  ահա  թե  ինչու ,- եզրափակեց  Լեոն  Լորանը ,-  մեր  Ջենին ,  որին  համարում  են  սկեպտիկ  և  պատրանքներից  զուրկ  անձնավորություն / որոշ  մարդիկ  անվանում  են  նաև  ցինիկ /,  ամբողջ  կյանքի  ընթացքում  ամեն  չորեքշաբթի  թողնում  է  ընկերներին ,  աշխատանքը  և  նույնիսկ  սերը ,  որպեսզի  միայնակ  գնա  Մոնպարնաս  մի  լեյտենանտի  հուշաքարին ,  որին  երբեք  չի  ճանաչել … Տեսնու՞մ  եք `  ես  իրավացի  էի ,  որ  այս  պատմությունը  շատ  սենտիմենտալ  է  մեր  ժամանակների  համար … Լռություն  տիրեց :  Այտնուհետև  Բերտրան  Շմիդտն  ասաց . - Աշխարհում  միշտ  էլ  հեքիաթ  կլինի  այն  մարդկանց  համար ,  ովքեր  դրան  արժանի  են : Թարգմանությունը ՝  Էվրիկա  Երիցյան  Աղբյուրը՝ granish.org Տես նաև Անդրե Մորուա Նովելներ 
Մեզ  քշեցին  մի  մեծ  ճերմակ  դահլիճ ,  և  լույսի  առատությունից  աչքերս  սկսեցին  կկոցվել :  Քիչ  հետո  տեսա  մի  սեղան՝  հետևում  քաղաքացիական  զգեստով  չորս  մարդու ,  որոնք  ինչ - որ  թղթեր  էին  նայում :  Մյուս  բանտարկյալներին  խորքում  էին  հավաքել ,  և  նրանց  միանալու  համար  հարկ  եղավ  անցնել  սրահի  միջով :  Ոմանց  ճանաչում  էի ,  ոմանք  էլ  երևի  օտարազգի  էին :  Առջևիս  երկուսը  շիկահեր  էին  կլոր  գանգերով ,  իրար  նման :  Ենթադրեցի ,  որ  ֆրանսիացի  կլինեն :  Փոքրիկն  անընդհատ  շալվարը  վեր  էր  քաշում .  ջղերը  չէին  դիմանում : Այսպես `  անցավ  մոտ  երեք  ժամ :  Ես  շշմել  էի ,  գլուխս  դմբում  էր ,  բայց  դահլիճը  տաք  էր  ու  քսանչորս  ժամ  շարունակ  ցրտից  դողալուց  հետո՝  այստեղ  ավելի  շուտ  հաճելի  էր :  Պահակները  ձերբակալվածներին  հաջորդաբար  տանում  էին  սեղանի  մոտ :  Քաղաքացիական  զգեստով  մարդիկ  հարցնում  էին  նրանց  անունն  ու  մասնագիտությունը :  Շատ  չէին  փորփրում ,  միայն  մեկ - մեկ  այս  ու  այն  տեղից  հարցեր  էին  տալիս . « Զինամատակարարման  սաբոտաժին  մասնակցե՞լ  ես »  և  կամ « Ամսի 9- ի  առավոտյան ,  որտե՞ղ  էիր  և  ի՞նչ  էիր  անում »:  Պատասխանը  չէին  լսում ,  համենայն  դեպս ,  այդպես  էր  թվում :  Մի  պահ  լռում  էին ,  նայում  անորոշ  մի  կետի ,  հետո  սկսում  էին  գրել :  Թոմին  հարցրին ,  թե  ճի՞շտ  է ,  որ  ծառայել  է  ինտերնացիոնալ  բրիգադում :  Թոմը  չէր  կարող  հակառակը  պնդել  բաճկոնի  գրպանում  գտնված  փաստաթղթերի  պատճառով :  Խուանին  ոչինչ  չհարցրին ,  բայց  հենց  որ  անունն  ասաց ,  սկսեցին  երկար - բարակ  գրել : —  Անարխիստը  իմ  եղբայրն  է՝  Խոսեն ,  ասաց  Խուանը , —  դուք  լավ  գիտեք ,  որ  նա  այլևս  այստեղ  չէ :  Իսկ  ես  ոչ  մեկի  կողմից  չեմ ,  քաղաքականությամբ  երբեք  չեմ  զբաղվել : Նրանք  չպատասխանեցին :  Խուանը  ավելացրեց . —  Ես  ոչինչ  չեմ  արել :  Ես  չեմ  ուզում  ուրիշի  փոխարեն  հատուցել : Նրա  շրթունքները  դողում  էին :  Պահակը  նրան  սաստեց  ու  դուրս  տարավ :  Հիմա  իմ  հերթն  էր : —  Ձեր  անունը  Պաբլո  Իբիե՞տա  է : Ասացի՝  այո : Չորսից  մեկը  նայեց  թղթերին  ու  հարցրեց . —  Որտե՞ղ  է  Ռամոն  Գրիսը : —  Չգիտեմ : —  Ամսի 6- ից 19- ը  դուք  նրան  թաքցրել  եք  ձեր  տանը : - Ոչ : Նրանք  ինչ - որ  բան  գրեցին ,  և  պահակներն  ինձ  դուրս  տարան :  Միջանցքում  Թոմը  և  Խուանը  երկու  պահակի  արանքում  կանգնած  սպասում  էին :  Սկսեցինք  քայլել :  Թոմը  պահակներից  մեկին  հարցրեց . —  Հետո՞ : —  Ի՞նչ  հետո , —  ասաց  պահակը : —  Սա  ի՞նչ  էր ,  հարցաքննությո՞ւն ,  թե  դատ : —  Դատ , —  ասաց  պահակը : —  Հետո՞ :  Մեզ  ի՞նչ  են  անելու : Պահակը  չոր  պատասխանեց . —  Դատավճիռը  բանտախցում  կկարդան : Բանտախուց  կոչվածը  իրականում  հիվանդանոցի  նկուղներից  մեկն  էր :  Միջանցիկ  քամիների  պատճառով  այստեղ  սոսկալի  ցուրտ  էր :  Ամբողջ  գիշեր  սառել  էինք  ու  ցերեկը  նույնպես :  Նախորդ  հինգ  օրը  անցկացրել  էի  արքեպիսկոպոսարանի՝  հավանաբար  միջին  դարերում  կառուցված  զնդանի  մենախցում :  Քանի  որ  բանտարկյալները  շատ  էին ,  տեղը  քիչ ,  մեզ  նետում  էին ,  ուր  պատահեր :  Ես  չէի  ափսոսում  զնդանը :  Թեև  ցրտից  չէի  տառապում ,  բայց  մենակ  էի :  Վերջ  ի  վերջո  մարդու  ջղերը  տեղի  են  տալիս :  Նկուղում  ընկերներ  ունեի :  Խուանը  մեծ  մասամբ  լռում  էր՝  վախենում  էր  և  հետո  շատ  էր  ջահել ,  ու  նրան  խոսք  չէր  հասնում :  Փոխարենը  Թոմը  ճարտար  լեզու  ուներ  և  իսպաներեն  շատ  լավ  էր  խոսում : Նկուղում  մի  նստարան  կար  ու  չորս  ներքնակ :  Երբ  մեզ  հետ  բերեցին ,  նստեցինք  ու  սկսեցինք  լուռ  սպասել :  Քիչ  անց  Թոմն  ասաց . —  Մեր  երգը  երգված  է : —  Ես  էլ  եմ  կարծում , —  ասացի , —  բայց  երևի  փոքրիկին  ձեռք  չտան : —  Մեղադրելու  պատճառ  չունեն , —  ասաց  Թոմը , —  նա  ընդամենը  մարտիկի  եղբայր  է : Նայեցի  Խուանին :  Նա  կարծես  չէր  հասկացել :  Թոմը  շարունակեց . —  Գիտե՞ս  թե  ինչեր  են  անում  Սարագոսայում :  Մարդկանց  պառկեցնում  են  ճանապարհի  վրա  ու  բեռնատարներով  վրաներից  անցնում :  Մարոկկացի  մի  դասալիք  է  պատմել :  Նրանք  ասում  են ,  որ  այդպիսով  ռազմամթերքն  է  խնայվում : —  Փոխարենը  բենզինը  չի  խնայվում , —  ասացի  ես : Ես  զայրացել  էի  Թոմի  վրա :  Չպետք  է  այդ  բանն  ասեր : —  Սպաներ  կան ,  որ  ճամփեզրին  զբոսնում  են , —  շարունակեց  նա , —  և  ձեռքերը  գրպանները  խոթած ,  բերաններին  ծխախոտ ,  հետևում  են  այդ  ամենին :  Կարծում  ես  վե՞րջ  են  տալիս  խոշտանգվողների  կյանքին :  Չէ՜  մի :  Թողնում  են ,  որ  տանջամահ  լինեն :  Երբեմն  մի  ամբողջ  ժամ :  Մարոկկացին  ասում  էր ,  որ  առաջին  անգամ  քիչ  է  մնացել  սիրտը  տեղից  պոկվի : —  Դժվար  թե  այստեղ  էլ  նույնն  անեն , —  ասացի  ես , —  համենայն  դեպս ,  եթե  իսկապես  ռազմամթերքի  պակաս  չզգան : Լույսը  թափանցում  էր  չորս  նեղլիկ  պատուհանից  և  առաստաղի  ձախ  կողմում  բացված  կլոր  անցքից ,  որտեղից  երևում  էր  երկինքը :  Սովորաբար  դռնակով  փակվող  այս  անցքից  նկուղի  մեջ  ածուխ  էին  լցնում :  Անցքի  ճիշտ  ներքևում  մի  մեծ  ածխակույտ  կար ,  որը  նախատեսված  էր  հիվանդանոցի  ջեռուցման  համար ,  բայց  պատերազմի  առաջին  օրերին  հիվանդներին  էվակուացրել  էին ,  ու  ածուխն  այդպես  էլ  չէր  գործածվել :  Եթե  անձրև  գար ,  ջուրը  ներքև  էր  թափվելու ,  որովհետև  դռնակը  մոռացել  էին  իջեցնել : Թոմը  սկսեց  սրթսրթալ . —  Սատանան  տանի  ես  դողում  եմ , —  ասաց  նա , —  նորից  նույն  պատմությունը : Նա  վեր  կացավ  ու  սկսեց  մարզանք  անել :  Ամեն  մի  շարժումից  վերնաշապիկը  բացվում  էր ,  ու  երևում  էր  նրա  ճերմակ  ու  մազմզոտ  կուրծքը :  Նա  պառկեց  մեջքի  վրա ,  ոտքերը  մկրատաձև  վեր  տնկեց :  Տեսնում  էի ,  թե  ինչպես  է  ցնցվում  նրա  հաստ  գավակը :  Թոմը  պինդ  տղա  էր ,  բայց  շատ  էր  ճարպակալած :  Ես  պատկերացրի ,  թե  շուտով  հրացանի  գնդակները  կամ  սվինները  խրվելու  են  փափուկ  մսի  այդ  զանգվածի  մեջ ,  ինչպես  կարող  են  խրվել  մի  գունդ  կարագի  մեջ :  Եթե  նիհար  լիներ ,  պատկերն  այդքան  տպավորիչ  չէր  թվա : Չեմ  կարող  ասել ,  որ  մրսում  էի ,  բայց  ոչ  ուսերս  էի  զգում ,  ոչ  թևերս :  Մերթ  ընդ  մերթ  ինչ - որ  բանի  պակաս  էի  զգում  ու  սկսում  փնտրել  բաճկոնս ,  բայց  հետո  հանկարծ  հիշում  էի ,  որ  բաճկոնս  չէին  տվել :  Նրանք  մեր  շորերը  վերցրել  էին ,  որպեսզի  իրենց  զինվորներին  հագցնեն ,  իսկ  մեզ  միայն  վերնաշապիկով  էին  թողել  ու  նաև  քաթանե  շալվար  տվել ,  որ  հիվանդները  ամառվա  շոգին  էին  հագնում :  Քիչ  անց  Թոմը  ոտքի  կանգնեց  ու  շնչահեղձ  լինելով  կողքս  նստեց : —  Տաքացա՞ր : —  Չէ ,  սրա  ինչն  եմ  ասել ...  Միայն  շունչս  կտրվեց : Երեկոյան  ժամը  ութի  մոտ  ներս  մտավ  մի  մայոր `  երկու  փաղանգականների  ուղեկցությամբ :  Ձեռքին  թուղթ  կար :  Նա  պահակին  հարցրեց . —  Այս  երեքի  անուններն  ի՞նչ  են : —  Ստայնբոկ ,  Ւբիետա  և  Միրբալ , —  ասաց  պահակը : Մայորը  ակնոց  դրեց  ու  նայեց  թղթին . —  Ստայնբոկ ...  Ստայնբոկ ...  Ահա :  Դուք  դատապարտված  եք  մահվան :  Վաղը  առավոտյան  ձեզ  կգնդակահարեն : Նա  նորից  նայեց  թղթին . —  Մյուս  երկուսին՝  նույնպես : —  Ինչպես  թե , —  ասաց  Խուանը , —  ինձ  չէին  գնդակահարելու : Մայորը  զարմանքով  նրան  նայեց . —  Ձեր  անունն  ի՞նչ  է : —  Խուան  Միրբալ : —  Դե  ինչ ,  ցուցակում  ձեր  անունն  էլ  կա , —  ասաց  մայորը , —  դուք  դատապարտված  եք : —  Ես  ոչինչ  չեմ  արել , —  ասաց  Խուանը : Մայորը  թոթվեց  ուսերը  և  շրջվեց  Թոմի  ու  իմ  կողմը : —  Դուք  բա՞սկ  եք : —  Ոչ  ոք  բասկ  չէ : Նա  վրդովվեց . —  Ինձ  ասել  են ,  որ  երեք  բասկ  կա :  Հիմա  էլ  ժամանակ  կորցրու ,  որ  դրանց  հետևից  վազես :  Դե  դուք ,  բնականաբար ,  քահանայի  կարիք  չունեք : Մենք  նույնիսկ  չպատասխանեցինք : —  Քիչ  հետո  բելգիացի  մի  բժիշկ  կգա , —  ասաց  նա : — Նրան  հրամայել  են  գիշերը  ձեզ  հետ  անցկացնել : Նա  պատիվ  բռնեց  ու  դուրս  գնաց : —  Քեզ  ի՞նչ  էի  ասում , —  ասաց  Թոմը , —  հաշիվներս  պարզ  է : —  Այո , —  ասացի  ես , —  փոքրիկի  բախտը  չբերեց : Ասացի  արդարացի  լինելու  համար ,  թեև  փոքրիկին  չէի  սիրում :  Դեմքը  շատ  էր  վտիտ ,  իսկ  վախն  ու  տառապանքը  աղավաղել ,  ծամածռել  էին  դիմագծերը :  Երեք  օր  առաջ  քաղցր - մեղցր  լակոտ  էր ,  կարող  էր  դուր  գալ ,  բայց  հիմա  ցնդած  ծերուկի  տեսք  ուներ ,  և  ես  մտածում  էի ,  որ  նա  երբեք  այլևս  երիտասարդ  չի  լինի ,  նույնիսկ  եթե  բաց  թողնեին :  Վատ  չէր  լինի  մի  քիչ  գթասիրտ  լինել  նրա  հանդեպ :  Բայց  գթասրտությունից  զզվում  եմ ,  նա  ինձ  ավելի  շուտ  սարսափ  էր  ներշնչում :  Այլևս  ոչինչ  չէր  ասում ,  միայն  սփրթնել  էր՝  դեմքն  ու  ձեռքերը  դժգույն  էին :  Նստեց  ու  աչքերը  չռեց  գետնին :  Թոմը  բարեսիրտ  մարդ  էր ,  ուզեց  ձեռքը  ուսովը  գցել ,  բայց  փոքրիկը  կոպտորեն  ազատվեց  նրանից՝  դեմքը  ծամածռելով : —  Հանգիստ  թող , —  ցածրաձայն  ասացի  ես , —  չես  տեսնում ,  քիչ  էլ  մնա ,  տակն  է  անելու : Թոմն  ափսոսանքով  հնազանդվեց :  Շատ  կուզենար  փոքրիկին  սփոփել :  Դա  կշեղեր  նրա  ուշադրությունը  իր  մասին  մտածելուց :  Իսկ  ես  վրդովված  էի՝  երբեք  չէի  մտածել  մահվան  մասին ,  քանի  որ  առիթը  չէր  ներկայացել ,  մինչդեռ  հիմա  առիթը  եկել  էր ,  և  ուրիշ  ոչինչ  չէր  մնում  անելու  բացի  այդ  մասին  մտածելուց :  Թոմն  սկսեց  խոսել . —  Դրանց  սատկացրած  կա՞ս , —  հարցրեց  ինձ : Չպատասխանեցի :  Սկսեց  պատմել ,  թե  ինչպես  է  օգոստոսի  սկզբներից  վեց  հոգու  սպանել :  Նա  չէր  պատկերացնում  մեր  վիճակը  և  ես  տեսնում  էի ,  որ  չէր  էլ  ուզում  պատկերացնել :  Ես  ինքս  դեռ  լիովին  չէի  ըմբռնել ,  մտքումս  հարցնում  էի ,  թե  արդյոք  շա՞տ  եմ  տանջվելու ,  մտածում  էի  գնդակների  մասին ,  զգում  դրանց  այրող  տարափը  մարմնիս  երկայնքով :  Այս  ամենը  հեռու  էր  իսկական  հարցից ,  բայց  ես  հանգիստ  էի ,  հասկանալու  համար  առջևում  մի  ամբողջ  գիշեր  կար :  Ինչ - որ  պահի  Թոմը  դադարեց  խոսել ,  և  ես  աչքիս  տակով  նայեցի  նրան :  Տեսա ,  որ  նա ,  նա  նույնպես  գունատվել  է  ու  խղճահարույց  տեսք  ունի :  Մտքումս  ասացի . « Սկսվում  է »:  Օրը  համարյա  մթնել  էր ,  որմնանցքների  ու  ածխակույտի  միջից  աղոտ  մի  լույս  էր  թափանցում  ու  բարձրանալով  վեր՝  մի  մեծ  բիծ  գոյացնում :  Առաստաղի  անցքից  արդեն  մի  աստղ  էր  երևում :  Պարզկա ,  ցուրտ  գիշեր  էր  լինելու : Դուռը  բացվեց ,  և  ներս  մտան  երկու  պահակ  ու  նրանց  հետևինը՝  շիկահեր  մի  մարդ՝  հագին  բելգիական  համազգեստ :  Նա  ողջունեց  մեզ . —  Ես  բժիշկ  եմ , —  ասաց  նա , —  ինձ  հրամայված  է  ծանր  ժամին  ձեզ  հետ  լինել : Հաճելի  ու  բարեկիրթ  ձայն  ուներ :  Ես  հարցրի . —  Ի՞նչ  գործ  ունեք  այստեղ : —  Ես  ձեր  տրամադրության  տակ  եմ :  Կաշխատեմ  հնարավորին  չափ  թեթևացնել  ձեր  ծանր  ժամերը : —  Ինչո՞ւ  եք  հենց  մեզ  մոտ  եկել :  Ուրիշ  մարդիկ  էլ  կան ,  հիվանդանոցը  լեփլեցուն  է : —  Ինձ  այստեղ  են  ուղարկել , —  պատասխանեց  նա  անորոշ  տոնով : —  Ախ ,  երևի  կուզեիք  ծխել ,  հը՞ , —  ավելացրեց  նա  փութաջանորեն : —  Ես  ծխախոտ  ունեմ  և  նույնիսկ  սիգար : Անգլիական  ծխախոտ  ու  ընտիր  սիգար  հրամցրեց ,  բայց  հրաժարվեցինք :  Նայեցի  աչքերի  մեջ ,  ու  նա  կարծես  շփոթվեց :  Ես  ասացի . —  Դուք  այստեղ  կարեկցելու  համար  չեք  եկել :  Ասենք ,  ես  ձեզ  ճանաչում  եմ :  Զորանոցի  բակում  եմ  տեսել  ֆաշիստների  հետ  այն  օրը ,  երբ  ինձ  ձերբակալեցին : Ուզում  էի  շարունակել ,  բայց  ինձ  հետ  անսպասելիորեն  զարմանալի  մի  բան  կատարվեց .  բժշկի  ներկայությունը  հանկարծ  դադարեց  ինձ  հուզել :  Սովորաբար ,  երբ  մեկին  բռնացնում  եմ ,  օձիքից  պոկ  չեմ  գալիս :  Եվ  սակայն  խոսելու  եռանդը  լքեց  ինձ :  Ուսերս  թափ  տվի  և  ուրիշ  կողմ  նայեցի :  Քիչ  անց  գլուխս  բարձրացրի .  նա  հետաքրքրասիրությամբ  ինձ  էր  նայում :  Պահակները  նստել  էին  ներքնակներին :  Բարձրահասակ  նիհարը՝  Պեդրոն ,  բթամատերն  էր  խաղացնում ,  մյուսը  մերթընդմերթ  գլուխն  էր  շարժում ,  որ  քունը  չտանի : —  Ուզու՞մ  եք ,  լուսավորեմ , — հանկարծ  բժշկին  հարցրեց  Պեդրոն : Սա  գլխով  հավանություն  տվեց :  Ինչ  խոսք ,  որ  կոճղի  պես  բութ  էր ,  բայց ,  իհարկե ,  չար  չէր :  Մեծ ,  կապույտ  ու  պաղ  աչքերին  նայելիս՝  ինձ  թվում  էր ,  թե  նրա  ամենամեծ  թերությունը  երևակայության  պակասն  է :  Պեդրոն  դուրս  գնաց  ու  վերադարձավ՝  ձեռքին  նավթի  լապտեր ,  որը  դրեց  նստարանի  եզրին :  Աղոտ  լույս  էր  տալիս ,  բայց  չլինելուց  լավ  էր .  նախորդ  գիշեր  մեզ  մթան  մեջ  էին  թողել :  Անորոշ  ժամանակ  նայեցի  լույսի  կլորավուն  ստվերին ,  որ  լապտերից  ընկնում  էր  առաստաղին :  Զմայլվել  էի :  Հետո  մեկից  սթափվեցի ,  ստվերը  ջնջվեց ,  ու  ինձ  թվաց ,  կարծես  մի  ծանր  բեռ  ճզմում  է  ինձ :  Դա  մահվան  միտքը  չէր ,  ոչ  էլ  վախն  էր ,  այդ  զգացումը  անուն  չուներ :  Այտերս  վառվում  էին  ուղեղս՝  նվվում : Ցնցվեցի  ու  նայեցի  երկու  ընկերներիս :  Թոմը  գլուխը  թաղել  էր  ձեռքերի  մեջ ,  միայն  ճերմակ  ու  հաստլիկ  ծոծրակն  էր  երևում :  Ամենից  ծանրը  փոքրիկ  Խուանի  վիճակն  էր .  բերանը  բաց  էր ,  ռունգերը  թրթռում  էին :  Բժիշկը  մոտեցավ  նրան  ու  ձեռքը  դրեց  ուսին ,  ասես ,  մխիթարելու  համար :  Բայց  միևնույն  է ,  աչքերը  պաղ  էին :  Հետո  տեսա ,  թե  բելգիացու  ձեռքը  ինչպես  է  Խուանի  թևով  նենգորեն  իջնում  մինչև  դաստակը :  Խուանը  անտարբեր  ձայն  չէր  հանում :  Բելգիացին  ցրված  տեսքով  երեք  մատը  դրեց  դաստակին ,  ապա  մի  քիչ  հետ  եկավ  ու  մեջքը  շուռ  տվեց  ինձ :  Բայց  ես  գլուխս  թեքեցի  ու  տեսա ,  որ  գրպանից  ժամացույց  է  հանել  ու  նայում  է՝  շարունակ  պահած  փոքրիկի  դաստակը :  Քիչ  անց  բաց  թողեց  անզգա  ձեռքը  և  հենվեց  պատին ,  հետո ,  կարծես  հիշելով  շատ  կարևոր  մի  բան ,  որ  պետք  էր  տեղնուտեղը  նշել ,  գրպանից  հանեց  ծոցատետրը  և  մի  քանի  տող  գրեց : « Կեղտոտի  մեկը »—  զայրույթով  մտածեցի  ես ,—  թող  մի  փորձի  զարկերակս  շոշափել ,  կեղտոտ  մռութը  ջարդուխուրդ  կանեմ »: Նա  չմոտեցավ ,  բայց  զգացի ,  որ  ինձ  է  նայում :  Գլուխս  բարձրացրի  և  պատասխանեցի  նրա  հայացքին :  Նա  ինձ  ասաց  օտարոտի  ձայնով . —  Չե՞ք  կարծում ,  որ  այստեղ  սոսկալի  ցուրտ  է : Տեսքից  երևում  էր ,  որ  մրսում  է :  Ցրտից  կապտել  էր : —  Ես  չեմ  մրսում , —  պատասխանեցի : Նա  շարունակում  էր  նայել  ինձ  ծակող  հայացքով :  Հանկարծ  հասկացա  և  ձեռքս  տարա  դեմքիս .  քրտինքի  մեջ  կորել  էի :  Այդ  նկուղում  ձմեռվա  կեսին  միջանցիկ  քամիների  մեջ  ես  քրտնել  էի :  Ձեռքս  խրեցի  քրտինքից  լպրծուն  դարձած  մազերիս  մեջ :  Միևնույն  ժամանակ  զգացի ,  որ  վերնաշապիկս  թացությունից  մարմնիս  է  կպել :  Առնվազն  մի  ժամ  թրջվել  էի  ու  ոչինչ  չէի  զգացել :  Բայց  դա  բելգիացի  խոզի  աչքից  չէր  վրիպել :  Նա  տեսել  էր  այտերիցս  հոսող  առվակները  ու  մտածել  սարսափի  պաթոլոգիկ  դրսևորում ,  և  իրեն  նորմալ  մարդ  էր  զգացել  ու  հպարտացել ,  որովհետև  մրսում  էր :  Ուզեցի  վեր  ցատկել  ու  քիթ - մռութը  ջարդել ,  բայց  հենց  որ  մի  շարժում  արեցի՝  զայրույթս  իսպառ  չքացավ :  Նորից  անտարբերությամբ  տեղս  նստեցի : Միայն  թաշկինակով  սկսեցի  վիզս  շփել ,  զգալով ,  որ  հիմա  քրտինքը  մազերիցս  ծորում  է  ծոծրակիս  վրա  ու  տհաճություն  պատճառում :  Բայց  շուտով  ձեռք  քաշեցի  սրբելուց ,  անօգուտ  բան  էր :  Թաշկինակս  ջուր  էր  դարձել ,  իսկ  քրտինքը  դեռ  վազում  էր :  Նստատեղիս  էլ  էր  քրտնել ,  ու  թաց  շալվարս  կպել  էր  նստարանին :  Փոքրիկ  Խուանը  հանկարծ  խոսեց . —  Դուք  բժի՞շկ  եք : —  Այո , —  ասաց  բելգիացին : —  Երկա՞ր  են …  տանջվում : —  Հը՞ ,  ե՞րբ ...  Չէ ,  չէ , —  ասաց  բելգիացին  կարեկից  ձայնով ,—  ամեն  ինչ  արագ  է  վերջանում : Այնպես  էր  խոսում ,  կարծես  ուզում  էր  իր  հերթական  հիվանդին  հանգստացնել : —  Բայց  ես …  ինձ  ասել  են ...  որ  հաճախ  երկու  համազարկ  է  պետք : —  Երբեմն , —  ասաց  բելգիացին՝  գլուխը  թափահարելով , —  պատահում  է ,  որ  առաջին  համազարկից  հետո  ոչ  մի  կենսական  օրգան  չի  վնասվում : —  Ուրեմն ,  հրացանները  նորից  լցնելու  են  ու  նորից  նշա՞ն  են  բռնելու : Մի  պահ  մտորեց  ու  խզված  ձայնով  ավելացրեց . —  Դրա  վրա  ժամանակ  է  գնում : Տանջամահ  լինելու  միտքը  ահ  ու  սարսափ  էր  ներշնչում  նրան ,  մխրճվել  էր  ուղեղի  մեջ .  պատճառը  տարիքն  էր :  Իսկ  ես  այլևս  այնքան  էլ  չէի  մտածում  այդ  մասին ,  և  տառապելու  վախը  չէ ,  որ  ստիպել  էր  ինձ  քրտնել : Վեր  կացա  և  քայլեցի  մինչև  ածխակույտը :  Թոմը  տեղից  ցատկեց  ու  ինձ  նետեց  ատելությամբ  լի  մի  հայացք .  ես  զայրացնում  էի  նրան ,  որովհետև  կոշիկներս  ճռճռում  էին :  Մտածեցի ,  թե  իմ  դե՞մքն  էլ  է  նրա  դեմքի  պես  դարձել  հողագույն ,  տեսա ,  որ  նա  էլ  է  քրտնքի  մեջ  կորել :  Երկինքը  հիասքանչ  էր ,  այս  մութ  անկյունը  լույսի  ոչ  մի  առկայծ  չէր  հասնում ,  և  հերիք  էր ,  գլուխս  բարձրացնեի ,  որ  տեսնեի  Մեծ  Արջի  համաստեղությունը :  Բայց  տպավորությունն  այն  չէր ,  ինչ  որ  առաջ ,  երկու  օր  առաջ  արքեպիսկոպոսարանի  իմ  մենախցից  երկնքի  մի  մեծ  հատված  էր  երևում ,  և  օրվա  յուրաքանչյուր  ժամի  իմ  մեջ  արթնանում  էին  տարբեր  հուշեր :  Առավոտյան ,  երբ  երկնքի  կապույտը  ջինջ  էր  ու  թեթև ,  մտաբերում  էի  Ատլանտյանի  լողափերը ,  կեսօրին  տեսնում  էի  արևը  ու  հիշում  Սևիլիայի  բարը ,  որտեղ  անձրուկ  ու  ձիթապտուղ  ուտելով՝  մանձանիլյա  էի  խմում ,  կեսօրից  հետո  ստվերի  մեջ  էի  մնում  ու  վերհիշում ,  թե  մարզադաշտի  կեսը  ինչպես  էր  ծածկվում  լայն  ստվերով ,  մինչդեռ  մյուս  կեսը  փայլում  էր  արևի  տակ .  իրոք  որ  ծանր  բան  էր  ողջ  երկիրը  այսպես  արտացոլված  տեսնել  երկնքի  մեջ :  Մինչդեռ  հիմա  կարող  էի  վեր  նայել  ինչքան  սիրտս  ուզեր ,  երկինքն  իմ  մեջ  այլևս  ոչ  մի  հուշ  չէր  արթնացնում :  Այդպես  ավելի  լավ  էր :  Վերադարձա  ու  նստեցի  Թոմի  կողքին :  Որոշ  ժամանակ  անցավ : Թոմն  սկսեց  ցածրաձայն  խոսել :  Նրան  պետք  էր  անընդհատ  խոսել  այլապես ,  մտածմունքների  մեջ  ընկնելիս ,  ինքն  իրեն  կորցնում  էր :  Կարծում  եմ ,  որ  ինձ  էր  դիմում ,  թեև  իմ  կողմը  չէր  նայում :  Ինչ  խոսք ,  վախենում  էր  տեսնել ,  թե  ինչ  օրն  եմ  ընկել՝  գունատ ,  քրտնաթոր :  Երկուսս  էլ  նույն  օրի  էինք  ու  մեկս  մյուսի  դեմքի  վրա  ավելի  լավ  էինք  տեսնում  մեր  վիճակը ,  քան  հայելու  մեջ :  Նա  բելգիացուն  էր  նայում՝  ողջին : —  Դու  հասկանո՞ւմ  ես , —  ասում  էր  նա : —  Ես  չեմ  հասկանում : Ես  նույնպես  սկսեցի  ցածրաձայն  խոսել :  Բելգիացուն  էի  նայում : —  Ի՞նչը ,  ինչը  չես  հասկանում : —  Մեզ  հետ  կատարվելու  է  մի  բան ,  որ  ոչ  մի  կերպ  գլուխս  չի  մտնում : Թոմից  տարօրինակ  հոտ  էր  գալիս :  Ինձ  թվաց ,  թե  հոտառությունս  սովորականից  զգայուն  է  դարձել :  Քմծիծաղով  ասացի . —  Շուտով  կմտնի : —  Չեմ  հասկանում  համառությամբ  կրկնեց  նա , —  շատ  կուզեի  սրտապնդվել ,  բայց  գոնե  հնար  լիներ  իմանալ …  Լսիր ,  մեզ  տանելու  են  բակ :  Մեր  դիմաց  զինվորներ  են  շարելու :  Քանի՞  հոգի : —  Չգիտեմ :  Հինգ  կամ  ութ :  Ոչ  ավելի : —  Եղավ :  Ութ  հոգի :  Նրանց  կհրամայեն՝ « Նշան  ա՛ռ »,  և  ես  կտեսնեմ  ինձ  ուղղված  ութ  հրացան :  Երևի  թե ,  ուզենամ  պատի  մեջ  մտնել ,  ինչքան  ուժ  ունեմ  մեջքովս  պատը  կհրեմ ,  բայց  պատը  կդիմադրի ,  ինչպես  մղձավանջի  ժամանակ :  Այս  ամենը  հնարավոր  է  պատկերացնել :  Ա՜խ ,  եթե  իմանայիր ,  ինչպես  եմ  պատկերացնում : —  Եղավ , —  ասացի  նրան , —  ես  էլ  եմ  պատկերացնում : —  Երևի  ցավից  վնգստամ :  Գիտե՞ս ,  նրանք  նշան  են  բռնում  աչքերին  ու  բերանին ,  որ  այլանդակեն , —  չարությամբ  ավելացրեց  նա , —  արդեն  զգում  եմ  վերքերս :  Մի  ժամ  է ,  ինչ  գլխիս  ու  վզիս  մեջ  ցավեր  եմ  զգում :  Ոչ  իսկական  ցավեր :  Ավելի  վատ՝  ցավեր ,  որ  զգալու  եմ  վաղն  առավոտյան :  Բայց  հետո՞ : Ես  շատ  լավ  էի  հասկանում ,  թե  ինչ  է  ուզում  ասել ,  բայց  չէի  ուզում  ցույց  տալ :  Ինչ  վերաբերում  է  ցավերին ,  ես  էլ  էի  մարմնիս  մեջ  զգում  դրանք ,  ասես ,  հազար  տեղից  խոցված  լինեի :  Ոչինչ  չէի  կարող  անել ,  բայց  ինչպես  նրա ,  այնպես  էլ  ինձ  համար  կարևորը  դա  չէր : —  Հետո , —  չարությամբ  ասացի  ես , —  որդերի  կեր  ես  դառնալու : Նա  սկսեց  ինքն  իրեն  խոսել :  Աչքերը  բելգիացուց  չէր  հեռացնում :  Վերջինս ,  հավանաբար ,  չէր  էլ  լսում :  Ես  գիտեի ,  թե  ինչի  համար  էր  եկել  այստեղ :  Մեր  մտքերը  նրան  չէին  հետաքրքրում :  Նա  եկել  էր  զննելու  մեր  մարմինները ,  մարմիններ ,  որ  ողջ - ողջ  հոգի  էին  տալիս : —  Կարծես  մղձավանջ  լինի , —  ասում  էր  Թոմը , —  ուզում  ես  միտքդ  տեղը  բերել ,  ամբողջ  ժամանակ  թվում  է ,  թե  վերջապես  հաջողվեց ,  ուր  որ  է  ըմբռնելու  ես ,  բայց  հետո  մտքերդ  խռնվում  են ,  ցրիվ  գալիս  ու  անհետ  կորչում :  Մտքումս  ասում  եմ՝  հետո  ոչինչ  չի  լինելու :  Բայց  չեմ  հասկանում ,  թե  ինչ  ասել  է  այդ :  Կան  պահեր ,  երբ  համարյա  հասնում  եմ ,  բայց  նորից  ամեն  ինչ  խորտակվում  է ,  նորից  սկսում  եմ  մտածել  ցավի ,  գնդակների ,  համազարկերի  մասին :  Ես  մատերիալիստ  եմ ,  արևս  վկա :  Խելքս  չեմ  թռցրել :  Բայց  ինչ - որ  բան  տեղը  չի  ընկնում :  Ես  տեսնում  եմ  իմ  դիակը :  Դժվար  բան  չէ ,  բայց  տեսնողը  ես  եմ ,  իմ  աչքերն  են :  Ինձ  պետք  է  հաջողվի  մտածել …  մտածեցի ,  որ  ես  այլևս  ոչինչ  չեմ  լսելու ,  և  որ  աշխարհը  շարունակելու  է  գոյություն  ունենալ  ուրիշների  համար :  Մարդը  չի  ստեղծված  այդպես  մտածելու  համար ,  Պաբլո :  Հավատա ,  պատահել  է ,  ինչ - որ  բանի  սպասելիս  ողջ  գիշեր  աչք  չեմ  փակել :  Բայց  այս  մեկն  ուրիշ  է՝  հարվածը  թիկունքից  է  գալու ,  Պաբլո ,  և  մենք  չենք  հասցնելու  պատրաստվել  դրան : —  Ձայնդ  կտրիր , — ասացի  ես , — խոստովանահայր  կանչեմ ,  ինչ  է : Չպատասխանեց :  Արդեն  նկատել  էի ,  որ  մարգարեի  հովեր  է  առնում  և  ինձ  անվանում  Պաբլո՝  ձայնին  հաղորդելով  չարագուշակ  երանգ :  Դա  ինձ  այնքան  էլ  հաճելի  չէր ,  բայց  երևի  բոլոր  իռլանդացիներն  էլ  այդպիսին  են :  Հանկարծ  ինձ  թվաց ,  թե  վրայից  մեղրի  հոտ  է  գալիս :  Սրտիս  խորքում  ես  այնքան  էլ  չէի  համակրում  Թոմին  և  չէի  հասկանում ,  թե  ինչու  պիտի  ավելի  շատ  համակրեի  միայն  այն  պատճառով ,  որ  միասին  ենք  մեռնելու :  Կան  մարդիկ ,  որոնց  հետ  այլ  կերպ  կլիներ :  Օրինակ ,  Ռամոն  Գրիսը :  Բայց  Թոմի  ու  Խուանի  հետ  ինձ  մենակ  էի  զգում :  Ասենք ,  ավելի  լավ .  Ռամոնի  հետ  գուցե  սիրտս  թուլանար :  Մինչդեռ  հիմա  ես  պինդ  էի  և  ուզում  էի  չընկճվել : Նա  շարունակեց  մտացրիվ  ինչ - որ  բառեր  ծամծմել :  Անկասկած ,  խոսում  էր ,  որպեսզի  չտառապեր  մտածելուց :  Նրանից ,  ինչպես  զառամյալ  անդամալույծից ,  մեզի  ահավոր  հոտ  էր  փչում :  Բնականաբար ,  ես  համամիտ  էի  նրան ,  այն  ամենն  ինչ  նա  էր  ասում ,  ես  էլ  կարող  էի  ասել  մեռնելը  անբնական  բան  է :  Իսկ  այն  պահից  ի  վեր ,  ինչ  իմացա ,  որ  մեռնելու  եմ ,  ամեն  ինչ  սկսեց  անբնական  թվալ .  և  այդ  ածխակույտը ,  և  նստարանը ,  և  Պեդրոյի  կեղտոտ  մռութը :  Միայն  թե  տհաճ  էր ,  որ  իմ  մտքով  նույն  բաներն  են  անցնում ,  ինչ - որ  Թոմի :  Բայց  ես  լավ  գիտեի ,  որ  ամբողջ  գիշեր  հինգ  րոպեի  տարբերությամբ  մեր  մտքով  նույն  բաներն  են  անցնելու ,  մենք  շարունակելու  ենք  քրտնել  կամ  սրթսրթալ  նույն  կերպ :  Աչքի  տակով  նրան  նայեցի  և  առաջին  անգամ  տեսա ,  որ  տարօրինակ  տեսք  ունի .  դեմքին  թառել  էր  սեփական  մահը :  Արժանապատվությունս  խոցվել  էր  քսանչորս  ժամ  է ,  ինչ  ապրում  էի  Թոմի  կողքին ,  լսում  նրան ,  խոսում  հետը  և  գիտեի ,  որ  մեր  մեջ  ոչ  մի  ընդհանուր  բան  չկա :  Մինչդեռ  հիմա  մենք  երկվորյակ  եղբայրների  պես  նման  էինք  սոսկ  այն  պատճառով ,  որ  միասին  էինք  սատկելու :  Թոմն  առանց  ինձ  նայելու  ձեռքս  բռնեց . —  Պաբլո ,  ես  հարց  եմ  տալիս ...  ես  հարց  եմ  տալիս .  մի՞թե  ճիշտ  է ,  որ  մարդ  անհետ  կորչում  է : Ձեռքս  քաշեցի  ու  ասացի . —  Ոտքերիդ  արանքը  նայիր ,  կեղտոտ : Ոտքերի  արանքը  թաց  էր ,  շալվարից  կաթիլներ  էին  թափվում : —  Սա  ի՞նչ  է , -  տենդագին  ասաց  նա : —  Տակդ  ես  շռել : —  Ճիշտ  չէ , —  զայրույթով  ասաց  նա , —  չեմ  շռել  վրայիցս  ոչ  մի  հոտ  չի  գալիս : Բելգիացին  մոտ  էր  եկել :  Կեղծ  կարեկցանքով  հարցրեց . —  Դուք  տառապո՞ւմ  եք : Թոմը  չպատասխանեց :  Բելգիացին  անխոս  նայեց  թրջված  տեղին : —  Չգիտեմ ,  սա  ինչ  բան  է , —  մտացնոր  տեսքով  ասաց  Թոմը , —  ախր  չեմ  վախենում :  Երդվում  եմ ,  որ  չեմ  վախենում : Բելգիացին  ոչինչ  չասաց :  Թոմը  վեր  կացավ  ու  գնաց  անկյուն՝  միզելու :  Շալվարը  կոճկելով  վերադարձավ ,  նստեց  ու  էլ  ձայն  չհանեց :  Բելգիացին  գրառում  էր : Երեքս  էլ  նրան  էինք  նայում ,  որովհետև  նա  ողջ  էր :  Ողջի  շարժումներ  ուներ ,  ողջի  տագնապներ :  Այս  նկուղում  նա  սարսռում  էր ,  ինչպես  պիտի  սարսռային  ողջերը :  Նա  ուներ  հնազանդ  ու  լավ  սնված  մարմին :  Իսկ  մենք ,  մենք  այլևս  չէինք  զգում  մեր  մարմինները ,  համենայն  դեպս ,  ոչ  այնպես ,  ինչպես  նա :  Ուզում  էի  շոշափել  շալվարս ,  ոտքերիս  արանքը ,  բայց  չէի  համարձակվում :  Նայում  էի  ոտքերին  ամուր  հենված ,  իր  մկանների  տեր - տիրական  բելգիացուն ,  որը  կարող  էր  մտածել  վաղվա  մասին :  Իսկ  մենք  երեք  ուրվական  էինք ,  երեք  անարյուն  ստվեր :  Մենք  նրան  էինք  նայում  ու  արնախումի  պես  ծծում  նրա  կյանքը : Վերջապես  նա  մոտեցավ  փոքրիկ  Խուանին :  Մասնագիտական  նկատառումո՞վ  շոյեց  տղայի  ծոծրակը ,  թե  գութ  շարժվեց  նրա  կրծքում :  Եթե  պատճառը  գութն  էր ,  ապա  դա  եղավ  առաջին  ու  վերջին  անգամը  ողջ  գիշերվա  ընթացքում :  Նա  փաղաքշեց  փոքրիկ  Խուանի  գլուխն  ու  ձեռքը :  Փոքրիկը  ձայն  չէր  հանում ,  անքթիթ  նայում  էր  բելգիացուն ,  բայց  հանկարծ  ճանկեց  ձեռքն  ու  խելահեղ  հայացք  նետեց  նրան :  Այդպես  պահեց  նրա  ձեռքը  իր  երկար  ձեռքերի  մեջ ,  որոնց  նայելը  զզվելի  էր .  երկու  գունաթափ  չանչ ,  որ  սեղմում  էին  մսոտ  ու  կարմրավուն  մի  թաթ :  Ես  գլխի  էի  ընկնում ,  թե  ինչ  է  կատարվելու ,  Թոմը ,  երևի  նույնպես ,  բայց  բելգիացին  կույրի  պես  ոչինչ  չէր  տեսնում ,  հայրաբար  ժպտում  էր :  Նույն  պահին  փոքրիկը  բերանը  տարավ  կարմիր  ու  հաստ  թաթը  և  ուզեց  կծել :  Բելգիացին  իսկույն  ևեթ  հետ  քաշեց  ձեռքը  և  երերալով  մինչև  պատը  գնաց :  Մի  պահ  սարսափահար  մեզ  նայեց ,  երևի  հանկարծ  գլխի  էր  ընկել ,  որ  մենք  իր  նման  մարդիկ  չէինք :  Ես  սկսեցի  ծիծաղել ,  և  պահակներից  մեկը  վեր  ցատկեց :  Մյուսը  աչքերը  բաց  քնած  էր  ճեփ - ճերմակ  սպիտակուցները  պսպղում  էին : Ինձ  հոգնած  էի  զգում ,  բայց  և  գրգռված :  Այլևս  չէի  ուզում  մտածել ,  թե  ինչ  է  լինելու  արշալույսին ,  չէի  ուզում  մտածել  մահվան  մասին :  Մտածելն  անգամ  իմաստ  չուներ ,  դեմ  էի  առնում  բառերի  կամ  դատարկության :  Բայց  հենց  որ  ուզում  էի  ուրիշ  բանի  մասին  մտածել ,  ինձ  ուղղված  հրացաններ  էի  տեսնում :  Երևի  թե  քսան  անգամ  անընդմեջ  ես  վերապրեցի  իմ  մահապատիժը :  Մի  անգամ  նույնիսկ  կարծեցի ,  թե  այդ  բանն  իրոք  կատարվել  է ,  հավանաբար  մի  պահ  քունս  տարել  էր :  Նրանք  ինձ  քարշ  էին  տալիս  դեպի  պատը ,  իսկ  ես  դիմադրում  էի ,  գթություն  հայցում :  Քնիցս  վեր  թռա  ու  նայեցի  բելգիացուն :  Վախեցել  էի ,  թե  քնիս  մեջ  գոռացել  եմ :  Բայց  նա  բեղերն  էր  սղալում ,  ոչինչ  չէր  նկատել :  Եթե  ուզենայի ,  գուցեև  կարողանայի  մի  քիչ  քնել  երկու  օր  է ,  աչք  չէի  փակել ,  ուժասպառ  էի  եղել :  Բայց  չէի  ուզում  կյանքիցս  թեկուզ  երկու  ժամ  կորցնել .  լուսաբացին  կգային  արթնացնելու ,  ես  քնաթաթախ  կհետևեի  նրանց  ու  շունչս  կփչեի  առանց  մի « ախ »  ասելու :  Այդպես  չէի  ուզում ,  չէի  ուզում  անասունի  պես  մորթվել ,  ուզում  էի  հասկանալ :  Եվ  հետո  մղձավանջներից  էի  վախենում :  Վեր  կացա ,  այս  ու  այն  կողմ  արեցի  և  մտքերս  ցրելու  համար  մտաբերեցի  անցյալս :  Հուշերի  մի  ամբողջ  շարան  խառնիխուռն  հառնեց  իմ  առաջ :  Կային  լավ  ու  վատ  հուշեր ,  համենայն  դեպս ,  առաջ  այդպես  էի  հավատացած :  Հառնեցին  դեմքեր  ու  դեպքեր :  Դիմացս  եկավ  մի  փոքրիկ  նովիյերոյի  դեմքը ,  որը  պոզահարվել  էր  Վալենսիայում  ֆերիայի  ժամանակ ,  քեռուս  դեմքը ,  Ռամոն  Գրիսի  դեմքը :  Դեպքեր  հիշեցի ,  թե  ինչպես 1926- ին  երեք  ամիս  գործազուրկ  էի ,  ինչպես  քիչ  էր  մնացել ,  որ  սովից  սատկեի :  Հիշեցի ,  թե  ինչպես  Գրենադայում  մի  գիշեր  նստարանին  էի  քնել ,  երեք  օր  էր ,  հաց  չէի  կերել ,  գազազել  էի ,  չէի  ուզում  սատկել :  Այդ  հուշի  վրա  ժպտացի :  Ինչպիսի  ագահությամբ  էի  վազում  երջանկության ,  կանանց ,  ազատության  հետևից :  Ինչի՞  համար :  Ես  կամեցել  էի  ազատագրել  Իսպանիան ,  հիացել  էի  Պի  ի  Մարգալով ,  հարել  անարխիստների  շարժմանը ,  ելույթ  ունեցել  ժողովներում .  ամեն  ինչ  լուրջ  էի  ընդունել ,  կարծես  թե  անմահ  լինեի : Այդ  պահին  ինձ  այնպես  թվաց ,  թե  ողջ  կյանքս  առջևս  է  եկել ,  ու  մտածեցի . « Այդ  ամենը  սուտ  էր »:  Կյանքս  ոչինչ  չարժեր ,  որովհետև  վերջացել  էր :  Հարց  էի  տալիս ,  թե  ինչպես  կարող  էի  զբոսնել ,  աղջիկների  հետ  սիլի  բիլի  անել :  Ճկույթս  անգամ  չէի  շարժի ,  եթե  մտքովս  անցներ ,  որ  այսպես  եմ  մեռնելու :  Կյանքս  աչքիս  առաջ  էր՝  ամփոփ ,  սեղմ ,  պարկի  մեջ  փակված ,  և  սակայն  այդ  պարկում  ինչ  որ  կար ,  անավարտ  էր :  Մի  վայրկյան  փորձեցի  գնահատել  ապրածս  օրերը :  Շատ  կուզենայի  ասել ,  գեղեցիկ  կյանք  էր :  Բայց  մի՞թե  հնարավոր  է  դատողություն  անել  ուրվանկարի  մասին :  Ժամանակս  վատնել  էի  հավերժության  հետ  սակարկելով ,  ոչինչ  չէի  հասկացել :  Ոչինչ  չէի  ափսոսում ,  թեև  այնքան  բան  կար ,  որ  կարող  էի  ափսոսալ .  մանձանիլյայի  համը ,  կամ  էլ  ամառվա  լոգանքները  Կադիքսի  ծովածոցում :  Բայց  մահը  ամեն  ինչ  զրկել  էր  թովչանքից : Բելգիացին  անսպասելիորեն  անհեթեթ  մի  միտք  հղացավ . —  Բարեկամներս , —  մեզ  դիմեց  նա , —  ես  պատրաստ  եմ ,  պայմանով ,  որ  ռազմական  ղեկավարությունը  չառարկի ,  ձեզնից  մի  երկտող ,  մի  հիշատակ  հանձնել  նրանց ,  ովքեր  սիրում  են  ձեզ ... Թոմը  քրթմնջաց . —  Ես  մարդ  չունեմ : Ես  ձայն  չհանեցի :  Թոմը  մի  պահ  սպասեց ,  ապա  զարմանքով  ինձ  նայեց . —  Բան  չե՞ս  ուզում  ասել  Կոնչային : —  Ոչ : Գարշելի  էր ,  որ  սիրտս  բացել  էի  նրա  առաջ .  իզուր  էի  նախորդ  գիշեր  Կոնչայի  մասին  պատմել ,  պետք  է  զսպած  լինեի  ինձ :  Մի  տարի  է ,  ինչ  միասին  էինք :  Դեռ  երեկ  կացնով  թևս  կկտրեի ,  միայն  թե  մի  հինգ  րոպեով  նորից  տեսնեի  նրան :  Ահա  թե  ինչու  էի  պատմել ,  ուժ  չունեի  չպատմելու :  Հիմա  արդեն  ցանկություն  չունեի  տեսնել  Կոնչային ,  ասելու  բան  այլևս  չկար :  Նույնիսկ  կրծքիս  սեղմել  չէի  ուզենա .  ես  սարսափում  էի  իմ  մարմնից ,  որովհետև  լխկած  էր  ու  քրտնաթոր ,  և  համոզված  չէի ,  որ  նրա  մարմնից  էլ  չեմ  սարսափի :  Երբ  Կոնչան  մահս  իմանար ,  լաց  էր  լինելու ,  ամիսներ  շարունակ  ապրելուց  հաճույք  չէր  զգալու :  Հետո՞  ինչ ,  չէ՞  որ  մեռնողը  ես  էի :  Վերհիշեցի  նրա  գեղեցիկ ,  քնքուշ  աչքերը :  Երբ  ինձ  էր  նայում ,  նրանից  ինչ - որ  անբացատրելի  տաքություն  էր  անցնում  ինձ :  Բայց  մտածեցի ,  որ  հիմա  այդպես  չէր  լինի .  եթե  հիմա  նայեր ,  հայացքը  պաղ  կմնար ,  ինձ  չէր  հասնի :  Ես  մենակ  էի : Թոմը  նույնպես  մենակ  էր ,  բայց  այլ  կերպ :  Նա  հեծել  էր  նստարանը ,  ու  դեմքին  զարմացած ,  տարակուսած  ժպիտ  էր  խաղում :  Ձեռքն  առաջ  տարավ  ու  զգուշությամբ  կարծես  վախենալով  ինչ - որ  բան  կոտրել ,  շոշափեց  նստարանի  փայտը ,  հետո  մի  անգամից  ձեռքը  հետ  քաշեց  ու  սարսռաց :  Եթե  ես  Թոմը  լինեի ,  մտքովս  անգամ  չէր  անցնի  նստարանը  շոշափել :  Եվս  մի  իռլանդական  խեղկատակություն ,  թեև  ինձ  էլ  էր  թվում ,  որ  իրերը  արտառոց  տեսք  ունեին  սովորականից  ավելի  աղոտ  էին ,  տձև :  Բավական  էր  նայեի  նստարանին ,  լապտերին ,  ածխակույտին ,  որ  ինձ  համակեր  շուտափույթ  մեռնելուս  միտքը :  Բնականաբար ,  չէի  կարողանում  պարզորոշ  պատկերացնել  իմ  մահը ,  բայց  այն  տեսնում  էի  ամենուր ,  իրերի  մեջ ,  այն  ձևի  մեջ ,  որով  իրերը  նահանջել  ու  հեռու  էին  մնում՝  գաղտնապահ ,  ինչպես  մահամերձի  սնարի  մոտ  շշուկով  խոսող  մարդիկ :  Նստարանը  շոշափելիս  Թոմը  դիպել  էր  իր  մահվանը :  Իր  վիճակում ,  եթե  հայտնեի ,  որ  կարող  եմ  հեշտ  ու  հանգիստ  տուն  վերադառնալ ,  որ  կյանքս  ինձ  են  բաշխում ,  անտարբեր  կմնայի ,  սպասում  էի  մի  քանի  ժամ ,  թե  մի  քանի  տարի  ի՞նչ  տարբերություն ,  երբ  մարդ  կորցրել  է  հավերժական  լինելու  պատրանքը :  Ինձ  այլևս  ոչինչ  չէր  հուզում ,  այդ  իմաստով  հանդարտվել  էի :  Բայց  այդ  հանդարտությունը  սոսկալի  էր՝  մարմնիս  պատճառով :  Ես  տեսնում  էի  մարմնիս  աչքերով ,  լսում  մարմնիս  ականջներով ,  բայց  այն  այլևս  իմը  չէր :  Քրտնում  ու  սրթսրթում  էր  ինքն  իրեն ,  ու  ես  չէի  ճանաչում  այն :  Ստիպված  էի  շոշափել  ու  զննել  ինքս  ինձ ,  որպեսզի  իմանայի ,  թե  ինչ  է  կատարվում  մարմնիս  հետ ,  կարծես  թե  ուրիշինը  լիներ ,  ոչ  թե  իմը :  Որոշ  պահերի  դեռևս  զգում  էի  այն ,  զգում  էի ,  թե  ինչպես  է  ներսս  տակնուվրա  լինում ,  երբ  ասես  ինքնաթիռը  սրընթաց  ներքև  խոյանա ,  կամ  էլ  զգում  էի ,  թե  ինչպես  է  սիրտս  բաբախում :  Բայց  դա  ինձ  չէր  անհանգստացնում ,  այն  ամենն  ինչ  մարմնիս  էր  առնչվում ,  նողկալի ,  արտառոց  մի  բան  էր  հիշեցնում :  Մարմինս  մեծ  մասամբ  լուռ  էր ,  հանգիստ  էր  պահում  իրեն ,  ու  այլևս  ոչինչ  չէի  զգում ,  բացի  մի  անորոշ  ծանրությունից ,  խորթ  մի  ներկայությունից ,  որ  անտանելի  էր :  Ինձ  այնպես  էր  թվում ,  թե  մի  հսկայական  ճիճուից  եմ  կապված :  Մի  պահ  շոշափեցի  շալվարս  ու  զգացի ,  որ  թաց  է :  Չգիտեի ,  քրտինքից  է  թրջվել ,  թե  մեզից ,  բայց  զգուշության  համար  գնացի  դեպի  ածխակույտը՝  միզելու : Բելգիացին  ժամացույցը  հանեց  ու  նայեց :  Հետո  ասաց . —  Երեքն  անց  է  կես : Կեղտոտի  մեկը :  Հաստատ  դիտմամբ  ասաց :  Թոմը  վեր  ցատկեց :  Մենք  դեռ  չէինք  նկատել ,  որ  ժամանակը  հոսում  է :  Գիշերը  պարուրել  էր  մեզ  ինչպես  մի  տձև  ու  մութ  զանգված ,  չէի  էլ  հիշում ,  որ  սկսվել  էր : Փոքրիկ  Խուանը  սկսեց  գոռգոռալ :  Ձեռքերը  ոլորելով  աղերսում  էր : —  Ես  չեմ  ուզում  մեռնել ,  ես  չեմ  ուզում  մեռնել : Ձեռքերը  վեր  մեկնած՝  նա  վազեց  նկուղի  երկայնքով ,  հետո  փռվեց  ներքնակի  վրա  ու  հեծկլտաց :  Թոմը  մռայլ  աչքերով  նրան  էր  նայում  ու  չէր  ցանկանում  նույնիսկ  սփոփել :  Ասենք ,  դրա  կարիքը  չկար .  փոքրիկը  մեզնից  շատ  էր  աղմկում ,  բայց  ավելի  տոկուն  էր  գտնվել :  Նա  նման  էր  մի  հիվանդի ,  որ  ախտի  դեմ  պայքարում  է  ջերմությամբ :  Շատ  ավելի  ծանր  է ,  երբ  ջերմություն  չի  լինում : Նա  լալիս  էր :  Ինձ  համար  ակներև  էր ,  որ  ինքն  իրեն  է  խղճում :  Նա  չէր  մտածում  մահվան  մասին :  Մի  վայրկյան ,  մեն  մի  վայրկյան  ինքս  էլ  ուզեցա  լացել ,  ինքս  ինձ  խղճալ  ու  լացել :  Բայց  պատահեց  հակառակը՝  հայացք  նետեցի  փոքրիկին ,  տեսա  հեծկլտոցից  ցնցվող  նիհար  ուսերը  ու  զգացի ,  որ  դարձել  եմ  անգութ :  Ես  ընդունակ  չէի  խղճալ  ոչ  ուրիշներին ,  ոչ  ինձ :  Մտքումս  ասացի . « Ուզում  եմ  տղամարդու  պես  մեռնել »: Թոմը  ելել  էր  տեղից ,  կանգնել  էր  առաստաղի  կլոր  անցքի  ճիշտ  ներքևը  ու  դարանամուտ  սպասում  էր  լուսաբացին :  Իսկ  ես  համառում  էի ,  մտքումս  միայն  մի  բան  էր՝  մեռնել  տղամարդու  պես :  Ու  սկսած  այն  պահից ,  ինչ  բժիշկը  մեզ  ասել  էր  ժամը ,  հոգուս  խորքում  զգում  էի ,  որ  ժամանակը  սահում  է ,  կաթիլ  առ  կաթիլ  հոսում : Դեռ  մութ  էր ,  երբ  լսեցի  Թոմի  ձայնը . —  Ձայներ  առնո՞ւմ  ես : —  Այո : Բակում  ոտնաձայներ  էին  լսվում : —  Ի՞նչ  գործ  ունեն  այնտեղ :  Մթան  մեջ  հո  չեն  կրակելու : Քիչ  անց  ձայները  լռեցին :  Թոմին  ասացի . —  Ահա  և  լուսաբացը : Պեդրոն  հորանջելով  վեր  կացավ  ու  փչեց  լապտերի  վրա : —  Ցրտից  կոտորվեցինք , —  ասաց  ընկերոջը : Նկուղում  արդեն  լույս  էր :  Հեռվում  կրակոցներ  լսեցինք : —  Սկսվում  է , —  ասացի  Թոմին , —  հետևի  բակում  են  գործը  տեսնում : Թոմը  բժշկից  ծխախոտ  խնդրեց :  Ես  չէի  ուզում :  Ոչ  ծխախոտ  էի  ուզում ,  ոչ  ալկոհոլ :  Այդ  պահից  սկսած  կրակոցները  չէին  դադարում : —  Պատկերացնո՞ւմ  ես , —  ասաց  Թոմը : Ուզում  էր  ինչ - որ  բան  ավելացնել ,  բայց  լռեց ,  դռանն  էր  նայում :  Դուռը  բացվեց  և  չորս  զինվորների  ուղեկցությամբ  մի  լեյտենանտ  մտավ :  Թոմի  ձեռքից  ծխախոտն  ընկավ : —  Ստայնբո՞կ : Թոմը  ձայն  չհանեց :  Պեդրոն  մատնացույց  արեց  նրան : —  Խուան  Միրբա՞լ : —  Ներքնակին  նստածն  է : —  Վեր  կացեք , —  ասաց  լեյտենանտը : Խուանը  տեղից  չշարժվեց :  Երկու  զինվոր  բռնեցին  թևատակերից  ու  ոտքի  կանգնեցրին :  Բայց  հենց  որ  թողեցին՝  նորից  ընկավ : Զինվորները  վարանեցին : —  Առաջինը  չէ ,  որ  վատ  է  զգում , —  ասաց  լեյտենանտը :—  Դուք  երկուսդ ,  ձեռքերի  վրա  տարեք ,  այնտեղ  մի  բան  կանենք : Նա  շրջվեց  դեպի  Թոմը : —  Դե ,  եկեք : Թոմը  երկու  զինվորի  ուղեկցությամբ  դուրս  եկավ :  Հետևից  մյուս  երկուսն  էին  գնում :  Նրանք  փոքրիկին  տանում  էին  թևատակերից  ու  սրունքներից  բռնած :  Նա  ուշաթափված  չէր :  Աչքերը  լայն  բացված  էին  և  այտերն  ի  վար  արցունքի  կաթիլներ  էին  հոսում :  Երբ  ուզեցի  դուրս  գալ ,  լեյտենանտը  հետ  պահեց  ինձ . —  Իբիետան  դո՞ւք  եք : —  Այո : —  Այստեղ  սպասեք ,  քիչ  հետո  ձեր  հետևից  կգան : Նրանք  դուրս  եկան :  Բելգիացին  ու  երկու  բանտապահները՝  նույնպես :  Մնացի  մենակ :  Չէի  հասկանում ,  թե  ինչ  էր  կատարվում  ինձ  հետ ,  բայց  կգերադասեի ,  որ  անմիջապես  վերջս  տային :  Գրեթե  համաչափ  դադարներով  համազարկեր  էին  լսվում :  Ամեն  անգամ  ցնցվում  էի :  Ուզում  էի  ոռնալ  ու  մազերս  պոկել ,  բայց  ատամներս  սեղմում  էի  ու  ձեռքերս  խրում  գրպաններս ,  որովհետև  ուզում  էի  տղամարդու  պես  մեռնել : Իմ  հետևից  եկան  մի  ժամից  ու  տարան  երկրորդ  հարկի  մի  փոքր  սենյակ ,  որը  սիգարի  ծխով  էր  լցված ,  և  որի  տաքությունն  ինձ  հեղձուցիչ  թվաց :  Սենյակում  երկու  սպա  կային :  Բազկաթոռին  նստած  ու  ծնկներին  թղթեր  դրած՝  ծխում  էին : —  Քո  անունը  Իբիե՞տա  է : —  Այո : —  Որտե՞ղ  է  Ռամոն  Գրիսը : —  Չգիտեմ : Ինձ  հարցաքննողը  կարճահասակ  էր  ու  գեր :  Ակնոցի  տակից  զգացվում  էր  դաժան  հայացքը : —  Մոտ  արի , —  ասաց  նա : Մոտեցա :  Նա  վեր  կացավ ,  թևերս  բռնեց  ու  այնպես  նայեց ,  ասես  ուր  որ  է  դժոխքի  բաժին  եմ  դառնալու :  Միևնույն  ժամանակ  ամբողջ  ուժով  մկաններս  էր  սեղմում :  Ոչ  թե  ցավ  պատճառելու ,  այլ  ինձ  իրեն  ենթարկելու  ցանկությամբ :  Նաև  հարմար  էր  գտնում  իր  գարշելի  շունչը  ուղիղ  դեմքիս  փչել :  Մի  պահ  այդ  վիճակում  մնացինք ,  և  ես  հազիվ  զսպեցի  ծիծաղս :  Մահվան  հևքն  զգացող  մարդուն  ահաբեկելու  համար  ավելի  զորեղ  բան  էր  պետք :  Նրա  ուժը  չէր  պատում :  Նա  կոպտորեն  հրեց  ինձ  ու  տեղը  նստեց :  Հետո  ասաց . —  Քո  կյանքը  նրա  կյանքի  դիմաց :  Եթե  տեղն  ասես ,  քեզ  ողջ  կթողնենք : Այդ  երկու  պճնազարդ  սպաները  իրենց  մտրակներով  ու  երկարաճիթ  կոշիկներով ,  այնուամենայնիվ ,  մարդիկ  էին ,  որոնք  մեռնելու  էին :  Մի  քիչ  ավելի  ուշ ,  քան  ես ,  բայց  ոչ  շատ  ուշ :  Եվ  այդքանից  հետո  զբաղված  էին  իրենց  թղթերում  անուններ  փնտրելով ,  ուրիշներին  հալածելով ,  բանտարկելով  ու  ոչնչացնելով :  Նրանք  իրենց  կարծիքն  ունեին  Իսպանիայի  ապագայի  և  ուրիշ  հարցերի  վերաբերյալ :  Նրանց  ճղճիմ  գործերը  ինձ  թվում  էին  անտեղի  ու  զավեշտական :  Ոչ  մի  կերպ  չէի  կարողանում  հասկանալ  նրանց  ու  ինձ  թվում  էր ,  թե  գործ  ունեմ  խենթերի  հետ : Կարճահասակ  ու  գեր  սպան ,  կոշիկները  մտրակելով ,  անընդհատ  ինձ  էր  նայում :  Յուրաքանչյուր  շարժում  այն  հաշվով  էր  անում ,  որ  ճարպիկ  ու  արյունարբու  գազանի  տպավորություն  թողնի : —  Դե  ինչ ,  պա՞րզ  է : —  Ես  չգիտեմ ,  թե  որտեղ  է  Գրիսը , —  պատասխանեցի  ես , —  կարծում  էի ,  Մադրիդում  է : Մյուս  սպան  անփութորեն  թափ  տվեց  իր  դժգույն  ձեռքը :  Այդ  անփութությունը  նույնպես  հաշվարկված  էր :  Ես  տեսնում  էի  նրանց  բոլոր  մանր  խորամանկությունները  ու  ապշում ,  որ  կան  մարդիկ ,  որ  ընդունակ  են  դրա  մեջ  հաճույք  գտնել : —  Մտածելու  համար  քառորդ  ժամ  եմ  տալիս , —  ծոր  տալով  ասաց  նա : —  Լվացքատուն  տարեք  սրան ,  տասնհինգ  րոպեից  կբերեք :  Եթե  շարունակի  համառել ,  տեղն  ու  տեղը  հաշիվը  կմաքրենք : Նրանք  գիտեին ,  թե  ինչ  են  անում :  Ողջ  գիշերը  սպասումի  մեջ  էի  անցկացրել :  Դրանից  հետո  մի  ամբողջ  ժամ  նկուղում  էին  պահել ,  քանի  դեռ  գնդակահարում  էին  Թոմին  ու  Խուանին ,  հիմա  էլ  լվացքատանն  էին  փակում :  Հավանաբար  նախորդ  օրն  էին  ծրագրել  այս  ամենը :  Մտածում  էին ,  որ  մարդու  ջղերը  ի  վերջո  չեն  դիմանում ,  և  հույս  ունեին  այսպիսով  ինձ  կոտրել : Նրանք  չարաչար  սխալվում  էին :  Լվացքատանը  աթոռակի  վրա  նստեցի ,  քանի  որ  շատ  թույլ  էի  ու  սկսեցի  մտածել :  Բայց  ոչ  թե  նրանց  առաջարկի  շուրջը :  Ինչ  խոսք ,  որ  ես  գիտեի  Գրիսի  տեղը :  Նա  թաքնվել  էր  իր  զարմիկների  տանը՝  քաղաքից  չորս  կիլոմետրի  վրա :  Գիտեի  նաև ,  որ  չեմ  հայտնի  թաքստոցի  տեղը ,  եթե  միայն  չխոշտանգեին ( բայց  կարծես ,  միտք  չունեին ):  Այս  ամենը  եղած  հաշիվ  էր ,  վերջացած  հաշիվ  ու  այլևս  չէր  հետաքրքրում  ինձ :  Միակ  բանը ,  որ  կուզենայի  հասկանալ ,  իմ  վարքագծի  պատճառն  էր :  Գերադասում  էի  սատկել ,  քան  թե  մատնել  Գրիսին :  Ինչո՞ւ :  Ես  այլևս  չէի  համակրում  Ռամոն  Գրիսին :  Մտերմությունը ,  որ  զգում  էի  նրա  հանդեպ ,  մեռել  էր  արշալույսից  քիչ  առաջ ,  ինչպես  որ  մեռել  էր  սերս  Կոնչայի  հանդեպ ,  ինչպես  որ  մեռել  էր  ապրելու  իղձս :  Իհարկե ,  դեռևս  հարգում  էի  նրան ,  տոկուն  մարդ  էր :  Բայց  այդ  պատճառով  չէ ,  որ  հոժարակամ  մեռնելու  էի  նրա  փոխարեն :  Նրա  կյանքը  ավելի  մեծ  արժեք  չուներ ,  քան  իմը :  Ոչ  մի  կյանք  արժեք  չուներ :  Մարդուն  դեմ  էին  տալու  պատին  ու  կրակելու  էին ,  մինչև  որ  շանսատակ  անեն :  Ես  էի  լինելու  այդ  մարդը ,  թե  Գրիսը ,  թե  ուրիշ  մեկը՝  ի՞նչ  տարբերություն :  Ես  գիտակցում  էի ,  որ  Իսպանիայի  համար  նա  ավելի  օգտակար  էր ,  քան  ես ,  բայց  թքած  Իսպանիայի  վրա  էլ ,  անարխիայի  էլ ,  ոչինչ  այլևս  կարևորություն  չուներ :  Եվ  սակայն  ես  այստեղ  էի ,  ես  կարող  էի  Գրիսին  մատնելով  կաշիս  փրկել :  Հրաժարվում  էի  այդ  անել :  Զավեշտական  իրավիճակ .  մեղավորը  իմ  համառությունն  էր :  Ես  մտածեցի . « Ո՞ւմ  է  պետք  քո  համառությունը »:  Եվ  ինձ  համակեց  տարօրինակ  մի  հրճվանք : Նրանք  եկան  իմ  հետևից  ու  տարան  երկու  սպաների  մոտ :  Մեր  ոտքերի  տակից  մի  առնետ  փախավ ,  ու  դա  ինձ  զվարճացրեց :  Շուռ  եկա  փաղանգականներից  մեկին  ու  ասացի . —  Առնետին  տեսա՞ք : Չպատասխանեց :  Մռայլ  էր ,  ամեն  ինչ  լուրջ  էր  ընդունում :  Իսկ  իմ  ծիծաղը  գալիս  էր ,  թեև  զսպում  էի  ինձ ,  վախենալով ,  որ  եթե  սկսեմ ,  այլևս  հնար  չի  լինի  կանգ  առնել :  Փաղանգականը  բեղավոր  էր :  Ես  ավելացրի . —  Լավ  կլինի ,  բեղերդ  խուզես ,  սրիկա : Այնքան  տարօրինակ  էր ,  որ  ողջ  էր ,  բայց  թողնում  էր ,  որ  դեմքը  մազակալի :  Երկչոտ  մի  քացի  տվեց  ինձ ,  ու  ես  լռեցի : — Դե  ի՞նչ , —  հարցրեց  գիրուկ  սպան , —  մտորեցի՞ր :  Հետաքրքրասիրությամբ  նրանց  նայեցի ,  կարծես  հազվադեպ  հանդիպող  միջատներ  լինեին  և  ասացի . —  Ես  գիտեմ  նրա  տեղը :  Նա  թաքնվել  է  գերեզմանոցում :  Դամբարաններից  մեկում  կամ  էլ  գերեզմանափորների  խրճիթում : Ասացի ,  որ  վրաները  կուշտ  ու  կուռ  ծիծաղեմ :  Ուզում  էի  տեսնել ,  թե  ինչպես  են  վեր  ցատկելու ,  գոտիները  ամրացնելու  և  հապճեպ  հրամաններ  արձակելու :  Նրանք  ոտքի  ցատկեցին : —  Դե  շուտ ,  Մոլես ,  լեյտենանտ  Լոպեսից  տասնհինգ  հոգի  ուզեք :  Իսկ  դու , —  ինձ  դիմեց  կարճլիկ  գիրուկը , —  եթե  չես  ստել ,  խոսք  չունեմ  ասելու :  Իսկ  եթե  ձեռ  ես  առել ,  թանկ  կվճարես : Նրանք  իրար  հրմշտելով  դուրս  գնացին ,  իսկ  ես  փաղանգականների  հսկողության  տակ  հանգիստ  սկսեցի  սպասել :  Մերթընդմերթ  ժպտում  էի ,  որովհետև  պատկերացնում  էի ,  թե  ինչպես  են  դեմքերը  այլայլվելու :  Մեջս  խոսում  էր  վայրագ  ու  չարամիտ  մի  ոգի :  Պատկերացնում  էի ,  թե  ինչպես  են  շուռ  տալիս  շիրմաքարերը ,  մեկը  մյուսի  հետևից  ջարդում  դամբարանների  դռները :  Կողմնակի  դիտողի  աչքերով  էի  նայում  հերոս  խաղացող  այդ  պնդաճակատ  բանտարկյալին  և  այդ  լրջադեմ  բեղավոր  փաղանգականներին ,  շիրիմների  մեջ  վազվզող  համազգեստավոր  այդ  մարդկանց  ու  մտածում ,  թե  որքան  ծիծաղելի  էր  այդ  ամենը : Կես  ժամից  կարճլիկ  գիրուկը  վերադարձավ  մենակ :  Կարծեցի ,  թե  ուր  որ  է  կհրամայի ,  որ  ինձ  գնդակահարեն :  Մյուսները  հավանաբար  գերեզմանոցում  էին  մնացել :  Սպան  ինձ  նայեց :  Տեսքն  ամենևին  էլ  շփոթահար  չէր . —  Տարեք  մեծ  բակը ,  մյուսների  մոտ , —  հրամայեց  նա : —  Ռազմական  գործողությունների  ավարտին  սրա  բախտը  կվճռի  սովորական  ատյանը : Ինձ  թվաց ,  թե  չեմ  հասկացել :  Ես  հարցրի . —  Ուրեմն ,  ինձ ...  չե՞ն  գնդակահարելու ... —  Հիմա ,  համենայն  դեպս ,  ոչ :  Իսկ  հետո  իմ  գործը  չէ : Դեռևս  չէի  հասկացել : —  Բայց  ինչո՞ւ , —  հարցրի  ես : Չպատասխանեց ,  միայն  ուսերը  թոթվեց ,  ու  զինվորներն  ինձ  տարան :  Մեծ  բակում  հարյուրի  չափ  բանտարկյալ  կար .  կանայք ,  երեխաներ ,  մի  քանի  ծերունի :  Սկսեցի  պտտվել  կենտրոնում  գտնվող  մարգագետնի  շուրջը ,  դեռ  ուշքի  չէի  եկել :             Կեսօրին  ճաշարանում  մեզ  հաց  տվեցին :  Երկու - երեք  հոգի  կանչեցին  ինձ :  Կարծես  թե  ծանոթ  էին ,  բայց  ձայն  չհանեցի .  արդեն  չէի  էլ  իմանում ,  թե  որտեղ  եմ  գտնվում : Երեկոյան  դեմ  բակ  բերեցին  տասը  տասներկու  նոր  բանտարկյալների :  Ճանաչեցի  հացթուխ  Գարսիային : —  Գրողի  տարած , —  ասաց  նա  ինձ , —  մտքովս  չէր  անցնի ,  թե  քեզ  ողջառողջ  կտեսնեմ : —  Նրանք  ինձ  մահվան  էին  դատապարտել , —  ասացի  ես , —  հետո  մտքները  փոխեցին :  Չգիտեմ  ինչու : —  Ինձ  ձերբակալեցին  ժամը  երկուսին , —  ասաց  Գարսիան : —  Ինչո՞ւ : Գարսիան  հեռու  էր  քաղաքականությունից : —  Չգիտեմ , —  ասաց  նա , —  նրանք  ձերբակալում  են  բոլոր  նրանց ,  ովքեր  իրենց  պես  չեն  մտածում : Նա  ձայնը  իջեցրեց . —  Գրիսին  էլ  են  ձեռքները  գցել : Սկսեցի  դողալ : —  Ե՞րբ : —  Այս  առավոտ :  Հիմարություն  էր  արել :  Երեքշաբթի  օրը  զարմիկի  հետ  վիճել  էր  ու  տնից  թողել  գնացել :  Իհարկե ,  նրան  ապաստան  տվողներ  կգտնվեին ,  բայց  նա  այլևս  ոչ  մեկին  չէր  ուզում  պարտական  լինել :  Նա  ասել  էր . « Ես  Իբիետայի  տանը  կթաքնվեի ,  բայց ,  քանի  որ  բռնել  են ,  կթաքնվեմ  գերեզմանոցում »: —  Գերեզմանոցո՞ւմ : —  Այո :  Ինչ  հիմարություն :  Նրանք  էլ  այս  առավոտ  գերեզմանոցը  տակնուվրա  արին ,  պարզ  է ,  օրերից  մի  օր  պիտի  անեին :  Գերեզմանափորների  խրճիթում  գտան :  Նա  կրակ  էր  բացել ,  բայց  ի  վերջո  բռնվել  էր : —  Գերեզմանոցո ˜ ւմ :  Թարգմանությունը՝  Վահրամ  Աբաջյան Տես  նաև  Ժան -  Պոլ  Սարտր Ի՞նչ է գրականությունը 
Մի՞թե ձեզ երբևէ չի մտատանջել, որ կարճատև խորհրդածությունը այն ամենն է, ինչ կարող եք նրանց տալ: Եվ մի՞թե դա խորհրդածություն է, այլ ոչ թե մշուշոտ ցնորատեսիլ երևակայության արդյունք՝ շատ ավելի անիրական, քան արևի քնքուշ ջերմությունը, բուրգունդյան գինու բույրը կամ վեճից առաջացած հուզմունքը: Բայց, այնուամենայնիվ, այդ ամենն ինչ-որ տեղ իրականում գոյություն ուներ, դուք դա գիտեիք, դուք նույնիսկ ապացույցներ ունեիք՝ ականատեսների պատմվածներ, լուսանկարներ: Դուք գիտեիք և երբեմն ջանացել էիք գիտակցական վրդովմունքից բացի ուրիշ բան էլ զգալ, ջանացել էիք «կարեկցել»: Ապարդյուն ջանքեր: Դուք զգում էիք, որ փակված եք ձեր անձի մեջ, ինչպես կնքված վագոնում: Անհնար էր դուրս գալ: Այդուհանդերձ, դա ձեզ երբեմն մտատանջում էր, և դուք փորձում էիք արդարացում փնտրել. «Չափազանց հեռու է, - մտածում էիք դուք: -Այ եթե այդ ամենը Եվրոպայում պատահեր»: Եվ պատահեց, սկզբում՝ Իսպանիայում, մեր սահմանների մոտ: Ճիշտ է, Իսպանիայի դեպքերն արդեն ավելի շատ զբաղեցրին ձեր միտքը, դիպան ձեր սրտին: Բայց ինչ վերաբերում է «զգալուն» կամ «կարեկցելուն»… Դուք քողարկվում էիք Ֆրանսիայով, Փարիզով և ասում էիք. «Մենք կմարտնչենք Մարնի, Սենի, Լուարայի վրա…»: Շուտով արդեն յուրաքանչյուր օր սկսեց լուրեր բերել ձեր իսկ բարեկամների բանտարկության, աքսորի կամ մահվան մասին…Դուք ծանր էիք տանում այդ հարվածները: Բայց միայն այդքանը: Դուք շարունակում էիք մնալ երկտակ փեղկով փակված այդ անպատուհան վագոնի մեջ: Եվ փողոցի արևը, անկողնախորշի ջերմությունը, սև շուկայից գնված սմքած խոզապուխտը ձեզ համար շարունակում էին մնալ առավել շոշափելի, քան այն մարդկանց հոգեվարքի ճիչերը, որոնք ինչ-որ տեղ կրակի բաժին էին դառնում: Սակայն ինձ մի անգամ հաջողվեց դուրս գալ այդ եղկելի մենությունից: Արթուն վիճակում անզոր երևակայությունը քնի մեջ ձեռք է բերում հրաշագործ իշխանություն: Երևակայությո՞ւն: Ենթադրենք: Անվանենք այդպես, եթե ուզում եք: Թեև ես այլ կարծիքի եմ: Երազում ես այնպիսի արտասովոր բաներ եմ տեսել, որոնք չի կարելի բացատրել ո՛չ երևակայությամբ, ո՛չ էլ ենթագիտակցական կյանքով: Այն, ինչ տեսա երազում, իսկապես եղել է ինչ-որ տեղ, ինձանից հազարավոր կիլոմետրեր հեռու: Բնականաբար, ոչ մի ապացույց չունեմ, նման դեպքերը ապացույցներ չեն ունենում: Բայց այն, ինչ ապրեցի քնի որոշակի պահերին, ինձ համար բավարար ապացույց է անսահման տարածքներում ցրված գիտակցության, տիեզերքում ծփացող գիտակցության գոյության, որին երբեմն հաջողվում է հաղորդակցվել քնած ժամանակ, բարենպաստ գիշերներին: Եվ այդ գիշերներին մենք իսկապես դուրս ենք գալիս կնքված վագոնից, և մեզ վերջապես հաջողվում է պատնեշից այն կողմ նայել… Այդպիսի գիշերներից մեկի ժամանակ ես քայլում էի մի լերկ դաշտով: Ես դժվարությամբ էի քայլում: Ցածր երկինքը ծվեն-ծվեն կախվել էր գլխավերևումս, իր շղարշի պատառոտված լեզվակներով կառչել մացառներից ու քարշ էր գալիս գետնի վրայով: Ես ճամփա էի հարթում, շրջանցելով այդ ծվենները, այլապես ոչ միայն հայտնվում էր անթափանց մառախուղի մեջ, այլև դեմ առնում կարծր մշուշին: Ստիպված էի լինում հրել դրանք, բարձրացնել, ինչպես խունացած կերպասի ծանր վարագույրներ: Ես ուժասպառ էի լինում և համարյա առաջ չէի շարժվում: Գետինը սև էր, խոնավ և սպունգի պես ծակոտկեն: Ոտնահետքերս սկզբում փոքր փոսեր էին թողնում, հետո անմիջապես լցվում էին պղտոր ջրով, որի երեսին լող էին տալիս եռացող պղպջակներ ու փտած փայտի կտորներ: Տարօրինակ հոտ էի առնում: Դա ոչ հումուսի, ոչ էլ փտածության, այլ ինչ-որ ուրիշ, նեխածության ու քրտինքի խառը հոտ էր: Սիրտս խառնում էր, այդ գարշահոտը տագնապով էր համակում ինձ: Ես դժվարությամբ էի առաջ շարժվում և շուտով հայտնաբերեցի սեփական հետքերս: Մի՞թե շրջանաձև էի քայլել: Ես ջանում էի հեռանալ, ուղիղ քայլել, սակայն կրկին ու կրկին դեմ էի առնում գնալով փոքրացող հետքերիս: Քիչ անց, ես քայլում էի սև, սառած ցեխի վրայով, ուր ոտնահետքերն այնպես էին խառնվում, կարծես այնտեղով հազարավոր մարդիկ էին անցել: Այնինչ ես բոլորովին մենակ էի: Եվ թվում էր, թե հարյուրավոր տարիներ քարշ եմ տալիս իմ հետևից այդ մենությունը: Միակ բանը, որ գուցեև փշրել էր այն, մի հուշ էր. այստեղ գալու համար ես, ըստ երևույթին, գետով էի անցել, և երկու կարապ, երկու սև կարապ իմ մոտենալուն պես օդ էին բարձրացել: Ես աղոտ կերպով, բայց այնուամենայնիվ հիշում էի, թե ինչպես նրանց հսկայական ստվերը տարածվեց իմ գլխավերևում: Ես հիշում էի թռիչքի աղմուկը, աղմուկը նրանց թևերի մեջ և ճակատիս հպվող սառը շունչը: Այդ հիշողությունը նույնպես ինձ համակում էր տագնապով:  Չգիտեմ երբ, բայց հանկարծ զգացի, որ այլևս մենակ չեմ: Ինչ-որ մեկը առջևիցս էր գնում: Ես արագացրի քայլերս՝ հասնելու համար այդ անհետացող տեսիլքին: Ես ոչ մի կերպ չէի կարողանում նրան հստակ տեսնել, մեր միջև շարունակ ի հայտ էին գալիս մառախուղի ծվեններ: Ժամանակ առ ժամանակ ստվերն անհետանում էր և սրտիս մեջ թողնում սահմռկեցուցիչ դատարկություն: Քիչ անց նա կրկին հայտնվում էր՝ թեթևակի պարող քայլվածքով, գորշ ու լռակյաց: Անսպասելիորեն, նա հայտնվեց իմ կողքին: Համընթաց, հանդարտ և անձայն քայլում էր իմ կողքով: Տեսա, որ դա տղամարդու սարսափելիորեն նիհար մարմին էր: Նրա քառանկյուն և գունատ դեմքը տարօրինակ ձևով ժպտում էր: Նա, կարծես ինձ ինչ-որ բան ցույց տալու համար, առաջ մեկնեց իր երկար, ոսկրոտ ձեռքը: -Ոչինչ չեմ տեսնում,- ասացի ես: Այդ մարդն ինձ անծանոթ չէր: Ուզում եմ ասել, այդ պահին նա ինձ անծանոթ չէր: Մենք իրար շատ լավ էինք ճանաչում, և մեզ չափազանց շատ հիշողություններ էին կապում: Ես նրան հարցրեցի. -Ի՞նչ եք ցույց տալիս ինձ: Ես ոչինչ չեմ տեսնում: Նա չպատասխանեց և, ցուցամատը պարզած, անհամբերությամբ թափահարեց ոսկրոտ ձեռքը: -Պատասխանե՛ք վերջապես, - բղավեցի ես: Այդ ժամանակ նա դեպի ինձ դարձրեց իր տարօրինակ ձևով ժպտացող, գունատ և այլանդակված դեմքը: Բացեց բերանը, և ես տեսա նրա ծռված, չորացած, սև ու պատառոտված լեզուն, որը գալարվում էր խաշած խխունջի պես: Եվ ես հիշեցի, որ նրա լեզուն, իրոք, այրել էին շիկացած երկաթով: Այն դողդոջում էր, ինչպես կտցահարելու պատրաստ սագի լեզուն: Խոսելու այդ գերագույն ճիգը սրտաճմլիկ էր ու անտանելի: Ինձ համակեց զզվանքի զգացումը, որը չէին կարող հաղթահարել ո՛չ խղճահարությունը, ո՛չ զայրույթը: Ես շրջվեցի, որպեսզի վկա կանչեմ ուրիշ երկու մարդկային կերպարանքների, որոնք դանդաղորեն քարշ էին գալիս իմ ձախ կողմում, բայց նրանց տեսքից շունչս կտրվեց: Այդ մարդիկ այնքան հյուծված էին, որ չկարողացա հասկանալ, թե որտեղից են ուժ գտնում կրելու իրենց բեռը՝ երկաթե հսկայական ծռմռված և ժանգոտ չորսուն, որը ճզմել էր նրանց ուսերը: Նրանք քայլում էին լուռ, անվստահ, ինչպես թաղման թափորը, և լսելի էր միայն ընդհատվող հառաչանքի նմանվող նրանց հևքը: Առջևինը գնում էր գլուխն առաջ թեքած: Նրա գանգը շատ մեծ էր, դեմքի կաշին կարծես սոսնձված լիներ ոսկորներին: Ծոծրակի վրա, երկու ջիլերի արանքում այնպիսի խոռոչ կար, որ կարելի էր բռունցք մտցնել: Կարճ ու սև մազերը, որ փոշեգույն էին դարձել, գլուխը ծածկում էին քրտինքից իրար կպած փնջերով, որոնց արանքներում երևում էր արնածոր կեղանքներով պատված մաշկը: Նրա ընկերակիցը ավելի ցածրահասակ էր: Երկաթն ավելի էր խրվել նրա ուսի մեջ և դաժանորեն ճզմում էր: Դեմքը ծածկված էր հազարավոր մանր կնճիռներով, ասես, կիսով չափ փչված փուչիկ լիներ: Մաշկը մոխրագույն էր: Աչքերն այնքան դուրս ընկած էին, որ թվում էր, ուր որ է գնդիկների պես ցած կգլորվեն, իսկ սպիտակուցները ամբողջովին ճանկռոտված էին: Տեսա նաև, որ ականջներից մեկը կիսով չափ պոկված է գանգից և դեռևս կպած է մնում շնորհիվ մի արյունլվիկ փողրակի, որից հոսող արյունը ծորում էր ներքև, վազում բզկտված ու մածուցիկ շրթունքների արանքով: Նրանք երկուսն էլ ստվերների պես անցան, բայց նրանց հետևեցին ուրիշները: Սարսափելի ծանրությունը կաշկանդում էր ոտքերս, և թվում էր, թե ոչ մի բան ինձ չի կարող ստիպել թեկուզ մեկ քայլ առաջ շարժվել: Ես նկատեցի ինչ-որ մեկի կիսամերկ, ցնցոտիապատ իրանը, որի կողոսկրերը փուքսերի պես ուռչում և սմքում էին, իսկ դատարկությունից ներս ընկած ստամոքսի տակ ճիգ գործադրելուց լարվում էր որովայնը, և երևում էր, թե ինչպես այդ մարդու յուրաքանչյուր քայլի հետ այնտեղ ինչ-որ փափուկ, կասկածելի ուռուցք է տեղաշարժվում: Ես նկատեցի մի մարդու, որի մարմինը մնացել էր գեր ու սպիտակ, մինչդեռ ձեռքերն ու ոտքերը արդեն կմախքացել ու կապտել էին: Կարծես թանաքով շրջագծված մուգ շրջանակների մեջ՝ նրա աչքերը թվում էին խամրած ու կույր, և չնայած ցուրտը թափանցել էր մինչև ոսկորներս, նրա մազերը և շապիկը թրջվել էին քրտինքից: Մեկ ուրիշը համարյա բնական տեսք կունենար, եթե քիթը, քունքերը և ականջները ծածկված չլինեին տերևների երակների պես կարծր երակներով: Նրա բորբոքված ռունգերը տարօրինակ ձևով ուռել էին և այնպիսի տեսք ունեին, կարծես գիշերը մկները կրծած լինեին: Մեկ ուրիշը, որի սուր անրակները դուրս էին ցցվել, դժվարությամբ առաջ էր հրում ոտքերի արանքում կախված հսկայական փորը: Մեկ այլ մարդու թևերի տակ ուռած վիթխարի գեղձերը նման էին դուրս թափված փորոտիքի: Բոլորը տարօրինակ մաշկ ունեին: Այն պղտոր էր, ինչպես թթված կաթը, կամ հողից կեղտոտված մոմը, և պատված էր այլանդակ ճանկռտվածքներով, մրմնջուկներով ու թարախապալարներով: Թվում էր, թե մարդկային մարմինը ապստամբում էր, ուզում էր բողոքել, լսելի դարձնել իրեն այդ արյունաշաղախ ճիչերի և ճերմակավուն հեծեծանքների օգնությամբ: Ի՞նչ տարիքի էին այդ մարդիկ: Չէի կարող ասել: Հավանաբար ամեն տարիքի, բայց ինչպե՞ս կռահել: Նայելով նրանց վրա, ես կասեի. «Նրանք ծեր են, նրանք շատ ծեր են»: Բայց անմիջապես էլ կլռեի: Նրանց մեջ, ինչ խոսք, կային նաև դեռևս բոլորովին երիտասարդ մարդիկ: Այսօրվա պես հիշում եմ մշուշի միջից հայտնված սարսռազդու դեմքը…Այդ բարակ, փխրուն, տառապանքից կիսաբաց շրթունքները, դրանց միջից երևացող ճեփ-ճերմակ մանր ատամները, որոնցից մի քանիսը չկային: Իսկ շուրջ բոլորը՝ ցինկի գույնի այդ ճաքճքած մաշկը, որպիսին ծեր գյուղացիներն են ունենում… Ճակատի այդ երեք խորը կնճիռները, որոնց վրա թափվում էին փափուկ, խարտյաշ մազափնջերը…Եվ այդ խորն ընկած, չռված աչքերը՝ դեղնավուն ու սմքած կոպերի արանքում, որոնք ասես նուրբ մետաքսից հյուսված հնամաշ պաստառ լինեին… Մեկ ուրիշի ճակատը բոլորովին մաքուր և անարատ էր, ինչպիսին լինում է միայն տասնվեց տարեկան հասակում, սակայն ավելի ներքև դեմքը կարծես ենթարկվել էր անբացատրելի, կործանարար այլափոխման: Աչքերից մնացել էին միայն բիբերը, որոնք տենդագին կերպով փայլում էին վերքի պես կարմիր սպիտակուցներում: Արյունազուրկ բերանը փոս էր ընկել երկու բոսորագույն կնճիռների միջև, որոնք հատում էին այտերը՝ քթից մինչև կզակը: Սակայն վիզը դեռևս նուրբ էր, հարթ ու ճկուն, ինչպես աղջնակի պարանոցը: Մշուշը ցրվեց: Ես սկսեցի զանազանել շրջապատիս բնապատկերը, եթե կարելի է դա բնապատկեր անվանել: Ես գտնվում էի կլոր հովտի նմանվող ինչ-որ վայրում, որի մի կողմն անհետանում էր հեռվում, կեղտոտ մշուշի մեջ, իսկ մյուս կողմերը բարձրանում էին դեպի անձև բլուրները: Եվ ամենուրեք այդ սև, ցեխոտ, ծվատված հողը: Ոչ մի ծառ, ոչ էլ մի որևէ կանաչ տարածություն, որի վրա աչքը կարողանար հանգստանալ: Եվ հողի պես սև երկինք: Այդ խորշի մեջ, որին ստիպված ենք հովիտ անվանել, ես նկատեցի երկրաչափական ձև ունեցող կառույցներ. դրանք սև էին ինչպես երկինքն ու հողը և կանգնած էին մի շարքի վրա, որից առավել մռայլ ու չարագուշակ էին թվում: «Տասը շարք և յուրաքանչյուրում երեսուն բարաք,- մտածեցի ես: -Դրանց մեջ կարելի է տեղավորել ավելի քան քսան հազար մարդ»: Կենտրոնում վեր էր բարձրանում մի շենք, որը երբևիցե սպիտակ էր եղել, այն ուներ աղյուսե խողովակ, որը երբևիցե կարմիր էր եղել, իսկ այժմ սև էր, ինչպես ամեն բան, ինչպես այդ խողովակից ժայթքող ծուխը: Իմ ճանապարհն այնտեղ էր: Նորից սկսեցի քայլել: Այնքան էլ մոտիկ չէր, իսկ սիրտս քարի պես ծանրացած էր: Հողը կպչում էր ոտքերիս, և հայացքս, ուր էլ դարձնեի, հանդիպում էր միայն այդ սովահար եղած մարդկանց, այդ խոշտանգված ստվերներին, որոնք ճզմվել էին ծանր բեռի տակ, որը նրանք քարշ էին տալիս զարհուրելի լռության մեջ… Ծանր գերաններ, ցեմենտով լի պարկեր, երկաթե չորսուներ… Այնտեղ կային նաև ուրիշ կերպարանքներ՝ սևազգեստ, ուժեղ ու արագաշարժ: Նրանց միակ բեռը մահակն էր: Նրանք անցուդարձ էին անում և հետևում, որ աշխատանքը չդադարի: Հողաթմբի մոտերքում քարշ գալով, ես հանդիպեցի մի դառնաղետ լծի: Հանկարծ հետևից գնացող մարդն ընկավ և չորսուի ծայրը ձեռքից բաց թողեց: Նա բերանքսիվայր ընկել էր ցեխի մեջ: Նրա ընկերակիցը, մեջքը կորացրած, կանգ առավ, շարունակելով խաչի նման բռնել չորսուն: Նա ոչ մի բանի վրա չէր նայում, հավանաբար, ոչ մի բանի մասին չէր մտածում՝ նման այն ուժասպառ ձիուն, որը ճանապարհը շարունակելու համար գլուխը կախ սպասում է մտրակի հարվածին: Այդ ժամանակ մոտ վազեց սևազգեստ մարդը և փորձեց մահակի օգնությամբ ոտքի կանգնեցնել ընկածին: Ես սրտխառնուք զգացի: Ինձ թվում էր, թե այդ մարդուն այլևս ոչինչ չի մնում, քան մեռնել մահակի հարվածների տակ: Բայց ոչ: Նա ոչ միայն բարձրացրեց իր նիհար կմախքը, այլև ձեռքը վերցրեց չորսուն, և լուծը ճոճվելով առաջ շարժվեց: Մի քիչ հեռվում, իրենից երկու անգամ ծանր պարկի տակ կքած, միայնակ թափառում էր մոմի պես դեղին ու կախ ընկած մաշկով մի կենդանի կմախք: Արյունը և մորմոքը, հոսելով պատառոտված կրունկներից, ամբողջությամբ թրջել էին նրա քրքրված կոշիկները: Նա քայլում էր և փսխում, ավելի ճիշտ, փորձում էր փսխում առաջացնել, և անառատ մաղձը հոսում էր կզակի և վզի վրայով: Սարսափելի ջղակծկումները ծվատում էին ստամոքսը, իսկ սևազգեստ մարդը մահակով մեջքին հարվածներ հասցնելով՝ կրկնապատկում էր նրա տառապանքները: Կային նաև պակաս հյուծված մարդիկ: Սրանք դեռևս պահպանել էին մարդկային հայացքը: Չգիտեմ, ավելի՞ հեշտ էր նրանց նայել, բայց այդ հայացքներում կարդացվում էին միայն հուսահատություն և վախ: Նրանց ոսկորները դեռևս դուրս չէին ցցվում մաշկի տակից, թեև մաշկն արդեն ընդունել էր փափուկ, ծակոտկեն և խունացած տեսք, որը ցույց է տալիս քայքայման ընթացքը: Դժվար չէր կռահել, որ դեմքերի ուռածությունը վերածվելու էր այտուցների, կարմիր բծերը՝ խոցերի, իսկ կապտուկները շուտով լցվելու էին թարախով: Չգիտեմ, արդյո՞ք ավելի խորշելի չէր տեսնել գրեթե առողջ այս մարդկանց և իմանալ, թե ինչ են դառնալու: Ես առաջ էի գնում: Սարսափելի ցուրտ էր՝ չգիտեմ քամուց, թե հոգեկան ցավից: Աչքերիցս՝ դեմքս այրելով, արցունքներ էին գլորվում: Ես առաջ էի գնում: Ցեմենտով լիքը պարկերի մոտ երկարել էր մի խղճուկ, ծռմռված մարմին: Դիրքից երևում էր, որ մեռած է: Նրա կողքին կանգնել էր սևազգեստ մարդը և սառը զզվանքը դեմքին՝ մահակով շուռումուռ էր տալիս դիակը, ինչպես դա կանեին ավազի վրա դուրս շպրտված մեդուզայի հետ: Ես տեսա դեմքը, որ մահը մաքրել էր աղտեղություններից: Այդ դեմքը գեղեցիկ էր, մահը վերադարձրել էր գեղեցկությունը: Կուզենայի փախչել, բայց չէի կարող: Կարող էի միայն ծանրաքայլ առաջանալ: Հավանաբար, մի քանի շրջապտույտ էի կատարել, որովհետև կրկին ու կրկին հանդիպում էի այդ չարագուշակ զույգին՝ սևազգեստ մարդուն և նրա ոտքերի տակ ընկած անկենդան մարմինը, որ նա, չարախինդ արհամարհանքը դեմքին, մահակով շուռումուռ էր տալիս: Ես առաջ էի գնում: Մի ճահճուտ վայրի մոտով անցնելիս ոտքս դրեցի ինչ-որ փափուկ բանի վրա և վախեցած հետ ցատկեցի: Դա ձեռք էր: Ձեռքի ափ: Այն պատկանում էր ձեռքերը խաչաձև դրած, ցեխի մեջ պառկած մի մարդու: Նրա հոգնատանջ դեմքը թեթևակի ցնցվեց, և ինձ վրա հառեց մշուշով շղարշված հայացքը: Կարծես նայելիս լիներ մի ծովահրեշ կամ ինչ-որ տարօրինակ ստորջրյա էակ: Օ, դա անտանելի էր: Աշխարհում ոչ մի բան ինձ չէր հարկադրի դիպչել այդ մարդուն: Եվ ես հեռացա, շարունակեցի ճամփաս, հազիվ քարշ տալով ծանրացած ոտքերս: Բայց, այնուամենայնիվ, ականջիս հասավ մահակի հարվածների տակ կոտրվող ոսկորների ճրթճրթոցը: Ես, հավանաբար, տեսել եմ նաև շատ ուրիշ բաներ, որոնք հիշողությունս չի պահպանել: Հիշում եմ, բարաքներից քիչ հեռու կանգնել էր հարյուր մարդուց բաղկացած մի խումբ: Նրանց դժվար էր նկատել քամու բերած ծխի ծվենների հետևում: Նրանք զգաստ շարք էին կանգնել: Մինչև կոճերը սառած ցեխի մեջ խրված, հին կոշիկներ հագած ոտքերի մոտ ընկած էին հնամաշ ճամպրուկներ և կապոցներ: Այդ մարդիկ դեռևս առույգ էին, չնայած բոլորը տարօրինակ կերպով գունատ էին, ինչպես նկուղում աճեցված էնդիվիումը: Միայն ականջներն էին սառը քամուց կարմրել: Եվ այդ կարմրած զույգ-զույգ ականջները զավեշտական ու չարագուշակ տպավորություն էին թողնում: Որքա՞ն ժամանակ է, որ այդտեղ էին: Նրանց շարքերում կային ճեղքվածքներ, ոմանք ընկել էին ու այդպես էլ մնացել: Մյուսները ծխի մեջ ոչ մի շարժում չէին անում, ինչը անհասկանալի կլիներ, եթե նրանց առջև, ցրտից սառած ձեռքերը շփելով, անցուդարձ չանեին մահակաները թևատակին պահած սևազգեստ մարդիկ: Ես անցա նրանց մոտով: «Մի՞թե դեռ էլի նոր մարդկանց են բերում,- մտածեցի ես: -Մի՞թե դեռ բերում են: Իսկ որտե՞ղ են տեղավորելու»: Եվ հանկարծ ես հիշեցի մեռածին, և բոլոր մյուսներին, և այն համրի ուսին կարված համարը՝ հարյուր վաթսուն հազար և էլի մի քանի թիվ: Իսկ որքա՞ն մարդու համար էին նախատեսված այդ բարաքները: Ամենաշատը՝ երեսուն հազար: Այստեղ, հանկարծ, քուլաներով ծուխ հորդաց, սեղմվեց կոկորդս: Ծխի հոտն այնքան նողկալի էր, որ ես փշաքաղվեցի՝ գարշահոտ ծծմբին խառնվել էր լեշի և այրված ոսկորների հոտը: Սարսափով նայեցի գորշ կառույցին, օձագալար ծխով պարուրված մահատեսիլ խողովակներին և սարսռալով հասկացա դրա չարագույժ նշանակությունը: Այստեղ հիշողությունս մթագնեց: Այդ ծուխը և ինձ համակած վախը կործանարար կերպով ազդեցին գիտակցությանս վրա: Ինձ թվում է, թե երկար ժամանակ ես թափառում էի ծխի միջով: Ես սակայն, այո, ես էլի ինչ-որ բան եմ տեսնում, դրանք հուշերի ամայի կղզյակներ են: Ես կրկին տեսնում եմ այրված լեզվով ուղեկցիս: Նրա քառակուսի, ճերմակ, խոշտանգված դեմքը, որի վրա միշտ միևնույն ծածուկ ու սառը ժպիտն է, և ես հիմա լավ եմ հասկանում, որ դա Յորիկի ծիծաղն էր: Նա ինձ ցույց է տալիս ափերը՝ այրված, ինչպես իր լեզուն, ծածկված արյունածոր, սևացած մսի ծվեններով և թարախի պարկերով: Եվ շարունակ ժպտում է, ժպտում: Հիշում եմ նաև վազող մարդուն և ինձ հարց տալիս, թե ինչպես էր կարողանում վազել, երբ հսկայական տձև ոտնաթաթերը կորել էին վերքերի մեջ, իսկ սրունքները երկու ձողի պես կախ էին ընկել փուքսի պես ուռած ծնկներից: Բայց, այնուամենայնիվ, նա վազում է, և ես լսում եմ նրա ծանր, անհամաչափ շնչառությունը: Շո՞ւնչն է կտրվել արդյոք, թե՞ վախենում է: Իսկ իմ գրկում հեծկլտացող տղա՞ն: Ո՞վ էր նա: Չեմ հիշում: Հիշում եմ միայն, թե ինչպես սեղմվեց ինձ, ինչպես նրան թևերիս մեջ առա, և երկուսիս արցունքները իրար խառնվեցին: Մեր շուրջը ծուխ էր, տղայի մազերի մեջ ոջիլներ էին վխտում…Ես կրկին հանդիպեցի շարք կանգնած մարդկանց, բայց շատ ավելի ուշ՝ մի քանի ժամ անց: Ցերեկվա լույսը փոխվել է մթնշաղով: Այս անգամ արդեն վազողը ես եմ: Ես վազում եմ նրանց մոտով, իսկ նրանք, ոտքերը ցեխոտ, անշարժ կանգնած են ձմեռային քամուց քշվող ծխի ծվենների մեջ: Նրանց շարքերը ավելի են նոսրացել, իսկ ականջներն այլևս կարմիր չեն: Նրանց ձեռքերի, դեմքերի և ականջների մաշկը միևնույն մեռելային գույնն ունեն: Եվ ես կրկին, բայց այս անգամ արդեն վերջին անգամ, տեսնում եմ իմ առաջին ուղեկցին: Նրան տանում են պատգարակով: Սավանը ծածկում է նրա ոսկրացած մարմինը: Բայց, այնուամենայնիվ, այդ սավանի միջով ես տեսնում եմ նրա գունատ, ժպտացող դեմքը: Բայց, ի՞նչ: Նախկին ժպիտն այլևս չկա, Յորիկի ժպիտն անհետացել է մեռած շուրթերից: Այնուհետև… Ինչպե՞ս դա պատահեց: Երազի պես: Երազում «ինչպես» գոյություն չունի: Հիմա արդեն ես այդ մարդկանցից մեկն էի: Ես չէի դարձել, այլ միշտ եղել էի նրանցից մեկը: Վաղուց ի վեր: Ես այլևս հանդիսատես չէի, որը քիչ առաջ սարսափահար խղճահարությամբ նրանց էր նայում: Եվ երբեք էլ չէի եղել: Ես պարզապես մեկն էի այդ մարդկանցից: Ինչպես և նրանք, ես քարշ էի տալիս բեռս և խարխլված մարմինս: Ես ոչ մի հուշ չունեի, բացի այն հուշերից, որ օր օրի, ժամ ժամի հետևից խարանվել և խարանվում էին մարմնիս վրա: Այն ամենը, ինչ մնացել էր իմ գիտակցությունից, սևեռված էր երկու կետի վրա, մեկը, որ բեռս ծվատում է կաշիս, փշրում ոսկորներս, մյուսը, որ փորոտիքս սոսկալի ծանրացել է ու պայթելու աստիճան ճնշում է որովայնիս ներքևի մասը: Եթե թեկուզ որևէ ցանկություն էլ ունեի, ապա դա միայն պառկելու և մեռնելու հոգեմաշ, անսպառ ցանկությունն էր: Սակայն կենդանական բնազդով, լծկան ձիու բնազդով ես գիտեի, որ ո՛չ պառկել, ո՛չ մեռնել ես չեմ կարող…Քանի որ մեր պատյանի մեջ մարդուց բացի բնակվում է նաև կենդանին, որն ապրել է ուզում: Ես վաղուց էի հասկացել, որ եթե ես ուրախությամբ կհամաձայնեի մահն ընդունել սևազգեստ մարդու մահակի հարվածից, ապա կենդանին իմ մեջ կըմբոստանար և մահակի հարվածներից ոտքի կկանգներ, ինչպես կիսամեռ, կոտրված ողնաշարով մեկն է ձգտում փրկվել իր տանջանքներից: Այո, ես գիտեի, և դրանից իմ տառապալի հոգնությունը և իմ տառապալի ցանկությունը դառնում էին առավել տառապալի ու դաժան: Եվ եթե այդ անդունդի, այդ անհատակ դժոխքի, այդ հոգնատանջ բթացման խորքերում իմ մեջ դեռ մնացել էր մտքի մի նշույլ, զգացմունքի մի ծվեն, ապա դա սրտամաշ դառը վիշտն էր, լերկ ու պաղ հուսահատությունը այն գիտակցությունից, որ աշխարհում կան մարդիկ, մեզ նման գլուխ ու սիրտ ունեցող մարդիկ, որոնք գիտեն մեր գոյության ու կյանքի մասին և իմանալով հանդերձ՝ ապրում են իրենց կյանքով, դրամական ու սիրային հաշիվներով, որկրամոլությամբ, ամեն օր առաջանում են առարկաների միջով ու ժամանակի մեջ՝ առանց նվիրելու մեզ իրենց մտածմունքների գեթ չնչին մասը: եվ կան նույնիսկ այնպիսիները, այո, այնպիսիները, որոնք երբեմն հիշում են մեր մասին ու քմծիծաղ տալիս:   Թարգմանությունը՝ Աշոտ Բլբուլյան 
Երկար մի պահի օվկիանոսը, կոհակվելով արևի տակ, տղմոտեց ժայռափեշերը, մինչև որ նա պատասխանեց իր մոտ՝ կարկառին նստած ընկերոջը. -Ոչ, ես հազվադեպ եմ մտածում այդ ստոր կնոջ մասին: Նա այն օձերից էր, որոնց պետք է կրունկի տակ ճզմել, այն պոռնիկներից, որոնք ծաղրում ու վարկաբեկում են միամիտ մարդկանց… -Ի˜նչ ատելություն ես դեռ պահել սրտումդ: Հերիք չէ՞, որ գլուխը ջարդեցիր: -Մուրճ գնելը իրավացիորեն համարվեց հանցանքի ապացույց: Մտքիս դրել էի, որ այդ կինը այլևս չվնասի: Բայց եթե դեռ ատում եմ, ապա հազվադեպ եմ մտածում այդ բոզի մասին: Ինձ հանգիստ չի տալիս նրա առաջին զոհը՝ իմ սիրուն նշանածը, իմ զվարթ կինը, իմ քնքուշը: Օ˜, դու չես կարող պատկերացնել, թե ինչքան երջանիկ էինք մինչև այն չարաբաստիկ օրը, երբ հայտնաբերեցի մյուսին: Կյանքը դժվար էր, աշխատանքը՝ տանջալի, երեկոները՝ չափազանց կարճ, բայց ամեն անգամ, երբ տուն էի վերադառնում, ծաղկաբույր թևերը փարվում էին պարանոցիս, խոշոր աչքերը թափանցում էին հոգուս խորքը, հապա չարաճճի ժպիտը, երբ զգալով իմ տենչը՝ հպվում էր մարմնիս, իսկ հետո՝ ուսիս անձնատուր եղած գլուխը, նրա նրբազգաց, գրեթե հարգալից լռությունը ինձ լսելիս… Փխրուն էակ, որ ողջ էությամբ ինձ էր նվիրված. «Տար ինձ ուր ուզում ես, գիշերը, ցերեկը, ամառը…»: Իսկ դու զարմանում ես, թե ինչո՞ւ եմ դեռ ասում այդ կեղտը, որից ազատեցի երկիրը: Ավելի զարմանալի չէ՞, որ չեմ դադարել ողբալ իմ անարատ, իմ խեղճ, իմ սիրասուն երեխային: -Բայց ի՞նչ եղավ այդ կինը, որին այդքան փայփայել էիր: -Ինչպե՞ս թե, դու հո լավ գիտես. ես ջնջխեցի նրա գանգը: -Հանգստի ժամն ավարտված է, - գոռաց վերահսկիչը: Եվ երկու տաժանապարտները նորից լուռ ու մունջ բռնեցին ապաշխատանքի ճամփան:  
Ամենից հաճախ, երբ վեր ես կենում նստածդ տեղից, նա, ով հայելու միջից նայում է քեզ, նույնպես վեր է կենում: Նրա շարժումներն այնքան ճշգրիտ են, որ գրեթե երբեք սխալը չես բռնի: Զարմանալի է, բայց ինձ հաջողվել է ականատես լինել այս օրենքի հազվադեպ մի բացառության: Ասենք, ես ոչինչ էլ չէի նկատել: Նույնիսկ տասնյակ տարիների ընթացքում ոչինչ չգիտեի: Ձեղնահարկ չէի բարձրացել մանկուց ի վեր, երբ այնտեղ խաղ էի անում՝ փորձելով իմ օրենքները պարտադրել և հավատի դարձնել վայրենիներին:  Նա շարժեց շրթունքները առանց լռությունը խախտելու, թեև լսեցի. -Ինքս ինձ հարցնում էի, արդյո՞ք կվերադառնամ: -Ես վերադարձել եմ: Նորից եմ ինձ տեսնում: Ես փոքրիկ լավ տղա էի: -Ես ձանձրացել եմ երեսուն տարի շարունակ լինել փոքրիկ տղա, արքայազն, ճանապարհորդ, բանաստեղծ, տրիբուն, ռազմիկ…Իսկ դո՞ւ: -Կալվածատեր, որսորդ ու ձկնորս: -Որտեղի՞ց հայտնվեց իմ կարողությունը: Երևի մի հրաշալի մեքենա եմ հնարել: Արդյոք իմ արձա՞նն է հառնում գյուղի հրապարակում, հորաքույր Ուրսուլայի դռան առաջ: -Անկեղծ ասած՝ ոչ: -Ես լսում եմ զանգի ղողանջները: Այս առավոտ աղոթե՞լ եմ: -Տիրոջ… -Չանարգեք տիրոջը: Մնանք մաքուր և արժանի լինենք Արկադիա իշխանուհուն: Ամուսնացա՞ծ եմ: -Այո, և եղջրակիր: -Եվ ի՞նչ: -Ոչինչ: -Ես գլխի եմ ընկնում: Հիմա ամառ է: Սիրելի հորաքույրս մեզ՝ իմ սիրեցյալին ու ինձ, հյուրընկալել է իր տանը: Հենց դա էլ առիթ է եղել, որ ես նորից գտնվեմ: Ճի՞շտ է: -Ոչ: Ես տասը տարուց ի վեր այստեղ եմ ապրում: Փառք աստծո, պոռնիկ կինս չքվեց, ու ես մենակ եմ վայելում այդ ցնդած պառավի ժառանգությունը: -Ժառանգությո՞ւն: Հորաքույր Ուրսուլան մեռե՞լ է: Նրա աչքերում արցունքներ երևացին: Ի˜նչ կլիներ հապա, եթե ասեի, որ դեղաջրի բաղադրության հմուտ բարելավումը օգնել էր այդ տխմար արարածին, որ մաքրվի իմ ճանապարհից: Էլ չեմ ասում կարծեցյալ կտակի մասին… Հերիք եղավ, այս փսլնքոտը ինձ հունից հանում է վզին կապած իր ժապավենով, հորթի աչքերով, նվնվոցով, գլուխս տարավ իր հորինած «հրաշալի մեքենաներով», «իշխաններով», «իմ հորաքույրով»… Չեմ հասկանում, թե ինչո՞ւ մարդասպանի այս սաղմին չպատմեցի ողջ ճշմարտությունը, չասացի, թե ինչ էր կատարվել նրա հետ: -Պատմիր ինձ իմ կյանքը: -Հետո: Ես կվերադառնամ: Ես այլևս չեմ վերադառնա: Թեև գիտեմ, որ այդ փոքրիկ սրիկան այնտեղ է, վերևում և բազկաթոռի անկյունում կծկված՝ ինձ է սպասում: Եվ դա պղտորում է այն հաճույքը, որ ստանում եմ ապրելուց: 
-…խուզարկություն: Եթե խուզարկեն… Տղամարդն այլևս չերկարացրեց: Նրանց աչքերում կարդացվում էր մոլուցք և ատելություն: Պատի ժամացույցը տագնապով զարկեց: Մի ցախ ճարճատեց: -Չեմ գնա, - ասաց կինը: -Կգնաս: Տղամարդը չէր բարձրացրել ձայնը: Գլխավերևի կանթեղը դեղին լույս էր սփռում նրա ճաղատին, որի վրա թառամած ջրիմուռների նմանվող մի քանի մազափունջ կար միայն: Չափազանց վտիտ էր, տձև, ծիծաղաշարժ ու վանող: Կինը նստած էր ուղիղ, փայտացած, հագին՝ բաց դարչնագույն զգեստ, որի կետոսկրե օձիքը եզերված էր գարեջրի փրփուր հիշեցնող բարակ ժանեկազարդով: Նրանց արանքում դրված էին ապուրաման, կուժ, կեղտոտ ափսեներ ու հացի դանակ՝ նույն հացի դանակը: Կինն ուզեց կրկնել, որ չի գնա. նորից փակեց բերանը: Այնուհետև. -Հենց հիմա՞: Տղամարդը միայն կոպերը խոնարհեց: Քանի որ գնում էր կնոջ առջևից և սանդուղքը լուսավորելու համար ճրագը բռնել էր հետևում, նրա ահարկու ստվերը ձգտում էր իրենցից շուտ հասնել ձեղնահարկ: Նա հետ տարավ դռան փականը: Հոտը: Լուսանցույցի տակ կար միայն մի սնդուկ: Բարձրացնելով կափարիչը՝ նրանք սարսափից ընկրկեցին: Զոլավոր կտորով վայելչորեն աստառված ներսը մաքուր էր նոր մետաղադրամի նման: Սնդուկը դատարկ էր: Սակայն հենց այստեղ էր, որ, չկեղտոտելու համար հին լաթերի մեջ փաթաթելով, նրանք խնամքով տեղավորել էին քեռի Անտուանի մարմնի մասերը, որին այնքան մեծ դժվարությամբ կտրատել էին խոհանոցի սեղանի վրա: 
Աշնանային  միջօրե  էր :  Նանկինում ,  Ցիվանցեզե  փողոցի  տներից  մեկում ,  արմունկները  սեղանին  հենած `  չինացի  գունատ  աղջիկը  նստած  ձմերուկի  կորիզ  էր  չրթում ,  որ  վերցնում  էր  լաքապատ  սկուտեղից : Սեղանի  վրա  դրված  լամպը  տամուկ  լույս  էր  արձակում ,  որը  ոչ  այնքան  խավարն  էր  ցրում ,  որքան  ընդգծում  էր  սենյակի  խղճուկ  տեսքը :  Անկյունում ,  պատռված  պաստառներով  պատված  պատի  մոտ ,  վրան  անփութորեն  բրդե  ծածկոց  նետված  շաքարեղեգե  մահճակալի  վերևում ,  փոշոտ  առագաստ  էր  կախված :  Սեղանի  մյուս  կողմում  կարծես  մոռացված ,  հին  աթոռ  էր :  Ամենաուշադիր  աչքն  անգամ  այդ  իրերից  բացի  չէր  կարող  գտնել  որևէ  այլ  բան ,  որ  կարող  էր  ծառայել  իբրև  սենյակի  զարդարանք : Բայց  աղջիկը  ստեպ - ստեպ  դադարում  էր  չրթել  և  իր  վճիտ  աչքերով  ակնապիշ  նայում  էր  դիմացի  պատին ,  իրոք ,  ուղիղ  նրա  հայացքի  դիմաց  կեռիկից  համեստորեն  կախված  էր  փոքրիկ  բրոնզե  խաչելությունը ,  որի  վրա  աղոտ  գծագրվում  էր  լայն  բացված  ձեռքերով  խաչված  Քրիստոսը :  Ամեն  անգամ ,  երբ  աղջիկը  նայում  էր  Հիսուսին ,  իր  երկար  թերթերունքների  տակ  թաքչող  թախծի  արտահայությունը  մի  ակնթարթ  անհետանում  էր ,  և  դրա  փոխարեն  նրա  աչքերի  մեջ  բոցկլտում  էր  միամիտ  հույսի  շողը :  Բայց  աղջիկն  անմիջապես  փախցնում  էր  հայացքը ,  հոգոց  հանում ,  հոգնած  թոթվում  սև  մետաքսե  զգեստի  մեջ  ամփոփված  ուսերը  և  նորից  սկսում  եռանդով  ձմերիկի  կորիզ  չրթել : Աղջիկը  Սուն  Ցզին - հուան  էր , 15- ամյա  պոռնկուհին ,  որը  ծայրը  ծայրին  հասցնելու  համար  այս  սենյակում  գիշերային  հյուրեր  էր  ընդունում :  Ցինվայի  բազմաթիվ  պոռնկուհիների  մեջ  Սունի  նման  արտաքին  ունեցողներն ,  անշուշտ ,  շատ  էին :  Բայց  խիստ  կասկածելի  էր ,  որ  նրանց  մեջ  գտնվեր  Սունի  նման  հեզ  ևս  մեկը :  Նա ,  ի  տարբերություն `  ուրիշ  ծախու  կանանց ,  ստա ; ոս  ու  գռեհիկ  չէր ,  նա  ուրախ  ժպիտով  զվարճացնում  էր  հյուրերին ,  որոնք  ամեն  գիշեր  այցելում  էին  նրա  մռայլ  սենյակը :  Եվ  եթե  նրանց  վարձատրությունը  հազարից  մեկ  պայմանավորվածից  ավելին  էր  լինում ,  նա  ուրախանում  էր ,  որ  կկարողանա  հորը `  իր  միակ  հարազատին ,  հյուրասիրել  նրա  սիրած  սակեի  ևս  մի  բաժակով : Ցզին - հուայի  այսպիսի  վարքագիծն ,  իհարկե ,  բացատրվում  էր  նրա  նմավորությամբ ,  բայց  կար  նաև  ուրիշ  հանգամանք .  Նա  մանկուց  կաթոլիկական  հավատք  էր  ընդունել ,  այդպես  էր  նրան  դաստիարակել  հանգուցյալ  մայրը ,  և  պատից  կախված  խաչելությունը  դրա  վկայությունն  էր : Ի  դեպ  ասած ,  մի  անգամ ,  հետաքրքրությունից  դրդված ,  նրա  մոտ  գիշերեց  երիտասարդ  ճապոնացի  մի  զբոսաշրջիկ ,  որ  եկել  էր  Շանհայի  գարնանային  ձիարշավը  տեսնելու  և  միաժամանակ  Հարավային  Չինաստանի  բնապատկերներով  հիանալու  համար :  Եվրոպական  կոստյումով ,  սիգարն  ատամների  արանքում ,  նա  անփութորեն  գրկեց  իր  գոգին  նստած  Ցզին  հուայի  փոքրիկ  մարմինը ,  և ,  պատահաբար  նկատելով  խաչելությունը ,  կոտրտված  չինարենով  անվստահ  հարցրեց . -Դու  ի՞նչ  է ,  քրիստոնեուհի՞  ես : - Այո ,  ես  մկրտվել  եմ  հինգ  տարեկանում : - Եվ  այսպիսի  արհեստո՞վ  ես  զբաղված : Նրա  ձայնի  մեջ  ծաղրանք  կար ,  բայց  Ցզին - հուան ,  իր  սև  սաթե  մազերով  ծածկված  գլուխը  դրեց  նրա  ձեռքին  և  ժպտաց ,  ինչպես  միշտ ,  բարի  ժպիտով ,  որից  մերկանում  էին  նրա  մանրիկ ,  համաչափ  ատամիկները : - Ախր ,  եթե  ես  չզբաղվեի  այս  արհեստով ,  և '  ես ,  և '  հայրս  սովից  կմեռնեինք : - Իսկ  քո  հայրը  ծե՞ր  է : - Այո ...  Նա  հազիվհազ  է  ոտքի  վրա  մնում : - Բայց ...  Մի՞թե  դու  չես  հասկանում ,  որ  այս  արհեստով `  դու  երկնքի  չես  արժանանա : - Ոչ :- Թռուցիկ  նայելով  խաչելությանը `  Ցզին - հուան  մտախոհ  արտաբերեց .- Ես  կարծում  եմ ,  որ  Քրիստոսը  երկնքում  ինքն  էլ ,  հավանաբար ,  գիտե ,  թե  ինչ  կա  իմ  սրտում :  Այլապես  տերը  կլիներ  Յաոցսյակաոյի  բաժանմունքի  ոստիկաններից  մեկը : Երիտասարդ  ճապոնացին  ժպտաց :  Նա  ձեռքերը  կոստյումի  գրպանները  տարավ ,  հանեց  մի  զույգ  նեֆրիտե  ականջօղեր  և  ամրացրեց  աղջկա  ականջաբլթակներին : - Այս  ականջօղերը  ես  գնել  էի ,  որ  Ճապոնիայում  նվեր  տամ ,  բայց  քեզ  եմ  նվիրում `  ի  հիշատակ  այս  գիշերվա : Իսկապես  էլ ,  այդ  գիշերվանից  Ցզին - հուան  լի  էր  մի  տեսակ  խաղաղ  վստահությամբ : Բայց  մեկ  ամիս  անց  այդ  թշվառն ,  ավաղ ,  հիվանդացավ .  նրա  մարմնի  վրա  հայտնվեցին  չարորակ  սիֆիլիսային  խոցեր :  Իմանալով  այդ  մասին `  նրա  գործընկերուհին  խորհուրդ  տվեց  օպիումով  օղի  խմել ,  վստահեցնելով ,  որ  դրանից  ցավը  մեղմանում  է :  Հետո  մի  ուրիշ  ընկերուհի `  Մաո  Ին - չունը ,  պատրաստակամորեն  նրան  նվիրեց « գունլանվանի »  և « ցզյալումիի »  մնացորդներ ,  որոնցից  ինքն  էլ  էր  օգտագործել :  Բայց  չնայած  Ցզին - հաուն  ապրում  էր  մեկուսի ,  հյուրեր  չէր  ընդունում ,  առաղջությունը  ոչ  մի  կերպ  չէր  լավանում : Եվ  ահա  մի  անագամ  Չեն  շան - չան ,  այցելելով  Ցզին - հուային ,  լիակատար  համոզվածությամբ  նրան ( հաստատ  սնահավատության  վրա  հենված )  բուժման  մի  եղանակ  սովորեցրեց . - Քանի  որ  քո  հիվանդությունը  քեզ  է  անցել  հյուրերից ,  դու  էլ  այն  պետք  է  մեկ  ուրիշ  վերադարձնես :  Եվ  այդ  ժամանակ  երկու - երեք  օրից  կառողջանաս : Ցզին - հուան  նստած  էր `  ձեռքն  այտին  հենած ,  և  նրա  դեմքի  ճնշված  արտահայտությունը  չէր  փոխվում :  Բայց ,  ըստ  երևույթին ,  Շան - չայի  խոսքերը  նրա  մեջ  հետաքրքրություն  առաջացրեցին ,  և  նա  հարցրեց . - Իրո՞ք : - Դե ,  իհարկե ,  ճիշտ  եմ  ասում :  Քույրս  էլ  ոչ  մի  կերպ  չէր  լավանում ,  ինչպես  հիմա `  դու :  Բայց  հենց  հիվանդությունը  փոխանցեց  հյուրին `  առողջացավ : - Իսկ  հյու՞րը : - Հյուրի ~ ն  է  խղճում :  Ասում  են `  այդ  հյուրը  հիվանդությունից  կուրացել  է :  Բայց  մե՞զ  ինչ : Երբ  Շան - չան  հեռացավ ,  և  Ցզին - հուան  մենակ  մնաց ,  ծնկի  իջավ  խաչելության  առաջ  և  աչքերը  հառելով  խաչված  Քրիստոսին `  սկսեց  ջերմեռանդորեն  աղոթել . - Տեր  Հիսուս ,  որ  երկնքում  ես :  Ես  զբաղվում  եմ  այս  ատելի  արհեստով ,  որպեսզի  կերակրեմ  իմ  հորը :  Բայց  իմ  արածը  խայտառակում  է  միայն  ինձ ,  և  ուրիշ  ոչ  ոքի  ես  վատություն  չեմ  անում :  Դրա  համար  ես  կարծում  եմ ,  որ  եթե  մեռնեմ  հենց  այսպիսին ,  միևնույն  է ,  ես  կընկնեմ  երկինք :  Բայց  հիմա  ես  կարող  եմ  շարունակել ,  եթե  միայն  իմ  հիվանդությունը  փոխանցեմ  ուրիշի :  Ուրեմն ,  թեկուզ  ես  ստիպված  լինեմ  սովամահ  լինել ( և  այդ  ժամանակ  իմ  հիվանդությունն  էլ  կանցնի ),  ես  պետք  է  ոչ  ոքի  հետ  անկողին  չմտնեմ :  Թե  չէ  ես  իմ  երջանկության  համար  կկործանեմ  ուրիշի ,  որն  ինձ  ոչ  մի  վատություն  չի  արել :  Բայց  ես ,  վերջիվերջո ,  կին  եմ :  Ես  կարող  եմ  ինչ - որ  պահի  տրվել  գայթակղությանը :  տեր  Հիսուս ,  որ  երկնքում  ես :  Խնդրում  եմ ,  պահպանիր  ինձ :  Թեզանից  բացի  ես  ոչ  մի  հույս  չունեմ : Ընդունելով  այսպիսի  որոշում `  Ցզին - հուան ,  չնայած  Շան - չայի  և  Ին - չուայի  հորդորներին ,  այլևս  հյուր  չէր  ընդունում ,  և  եթե  պատահում  էր `  իր  հին  ծանոթ  տղամարդկանցից  էին  գալիս ,  Ցզին - հուան  պարզապես  նստում  էր ,  ծխում ,  զրուցում `  կատարելով  նրանց  և  ոչ  մի  ցանկությունը : - Ես  սարսափելի  հիվանդություն  ունեմ :  Եթե  դուք  պառկեք  ինձ  հետ `  այն  կկպչի  նաև  ձեզ ,-  ասում  էր  նա  միշտ ,  երբ  հարբած  հյուրը  փորձում  էր  բռնությամբ  տիրել  նրան :  Նման  դեպքերում  նա  չէր  ամաչում  նույնիսկ  իր  խոցոտ  ամոթույքը  ցույց  տալ :  Այդ  պատճառով  այցելությունները  կամաց - կամաց  դադարեցին :  Եվ  ապրելը  օրեցօր  դարձավ  ավելի  դժվար : Այդ  երեկո  նա  երկար  նստեց `  սեղանին  թիկնած ,  ոչինչ  չանելով  և  մտախոհ  նայելով  իր  դիմաց :  Հյուրերն  առաջվա  պես  չէին  այցելում  նրան :  Գիշերը  մոտենում  էր ,  ամեն  ինչ  լռել  էր ,  և  Ցզին - հուայի  ականջներին  էր  հասնում  միայն  ծղրիդների  երգեցողությունը :  Իսկ  քարե  հատակով ,  չջեռուցվող  սենյակում  սաստկացող  ցուրտը  ջրի  նման  թափանցիկ  նախ  նրա  մետաքսե  կոշիկների ,  ապա  դրանք  նուրբ  գրկած  տոտիկների  մեջ : Ցզին - հուան  որոշ  ժամանակ  նայում  էր  լամպի  տամուկ  լույսին ,  ապա  ցնցվեց  և  թույլ  հորանջեց :  Գրեթե  հենց  այդ  պահին  ներկված  դուռը  թափով  բացվեց ,  և  ներս  մտավ  անծանոթ  օտարերկրացի :  Երևի  այն  բանից ,  որ  դուռը  թափով  բացվեց ,  լամպի  լույսը  հանկարծ  թրթռաց ,  բռնկվեց ,  և  կիսամութ  սենյակը  լուսավորվեց  տարօրինակ  կարմիր  լույով :  Ոտքից - գլուխ  այդ  կարմիրով  լուսավորված  հյուրը  մի  քայլ  ետ  գնաց  և  փակեց  դուռը :  Ցզին - հուան  վեր  կացավ  և  զարմացած  նայեց  անծանոթ  օտարերկրացուն :  Հյուրը  կլիներ  երեսունհինգ  տարեկան :  Նա  արևավառ ,  մորուքավոր  և  խոշորաչյա  տղամարդ  էր `  սրճագույն  բծերով  կոստյումով  և  նույնիսկ  սև  կեպիով :  Միայն  մի  բան  էր  անհասկանալի ,  թեև  նա ,  անտարակույս ,  օտարերկրացի  էր ,  բայց ,  որքան  էլ  տարօրինակ  է ,  նրա  տեսքից  անհնար  էր  որոշել `  ասիացի՞  է  արդյոք  նա ,  թե՞  եվրոպացի :  Կեպիի  տակից  դուրս  պրծած  սև  մազերով ,  հանգած  ծխամորճն  ատամների  արանքում ,  շեմքի  մեջ  կանգնած `  նրան  կարելի  էր  դնել  մահու  չափ  հարբած  անցորդի  տեղ ,  որը  սխալմամբ  է  այստեղ  հայտնվել : - Ձեզ  ի՞նչ  է  հարկավոր ,-  գրեթե  նախատինքով  հարցրեց  փոքր - ինչ  վախեցած  Ցզին - հուան `  չհեռանալով  սեղանի  մոտից :  Հյուրը  թափահարեց  գլուխը ,  ինչ - որ ,  ինչ - որ  անհասկանալի  բան  ասաց  օտար  լեզվով :  Ի  պատասխան `  Ցզին - հուան  գլուխը  թափ  տվեց ,  ինչից  լամպի  լույսի  տակ  առկայծեցին  նրա  նեֆրիտե  ականջօղերը : Տեսնելով ,  թե  ինչպես  է  աղջիկը  խոժոռել  իր  սիրուն  հոնքերը `  հյուրը  հանկարծ  բարձր  քրքջաց ,  անբռնազբոսիկ  շարժումով  հանեց  կեպին  և  օրորվելով  ուղղվեց  նրա  մոտ :  Թուլացած  նստեց  դիմացի  աթոռին :  Այդ  պահին  Ցզին - հուային  հանկարծ  նա  թվաց  այնքան  հարազատ  ու  մտերիմ ,  կարծես  վաղուց  ճանաչել  է  նրան ,  ուղղակի  չի  հիշում `  որտեղ  և  երբ :  Հյուրն  առանց  ձևականությունների  մատները  խրեց  սկուտեղի  ձմերուկի  կորիզների  մեջ ,  բայց  չչրթեց ,  այլ  սկսեց  ուշադիր  նայել  Ցզին - հուային ,  ձեռքի  տարօրինակ  շարժումներով  և  իր  օտար  լեզվով  փորձելով  ինչ - որ  բան  հասկացնել :  Ցզին - հուան  չհասկացավ  նրա  բառերի  իմաստը ,  բայց  աղոտ  կռահեց ,  որ  հյուրը  գիտե ,  թե  ինչով  է  զբաղվում  ինքը :  Չինարեն  չհասկացող  օտարերկրացիների  հետ  երկար  գիշերներ  անցկացնելը  Ցզին - հուայի  համար  սովորական  բան  էր :  Այդ  պատճառով  նա  նորից  նստեց  և  իր  սովորույթի  համաձայն  բարեհոգի  ժպտալով  սկսեց  շատախոսել `  իր  խոսքը  համեմելով  հյուրին  բոլորովին  անհասկանալի  կատակներով :  Բայց  հյուրը  ամեն  երրորդ  բառի  վրա  այնպես  էր  հռհռում ,  կարծես  իրոք  հասկանում  էր ,  և  ձեռքերն  ավելի  եռանդուն  էին « խոսում »:  Հյուրից  օղու  հոտ  էր  փչում ,  բայց  նրա  հարբած  կարմիր  երեսը  առնացի  կենսական  ուժից  այնպես  էր  փայլփլում ,  որ  լուսավորվում  էր  ողջ  խղճուկ  սենյակը :  Համենայնդեպս ,  Ցզին - հուայի  աչքին  մինչ  այդ  իր  տեսած  բոլոր  օտարերկրացիների  մեջ  ամենագեղեցիկն  էր `  չխոսելով  այլև  Նանկինի  իր  ծանոթների  մասին :  Այսպես  թե  այնպես ,  բայց  նա  չէր  կարողանում  չմտածել ,  թե  նախկինում  հանդիպել  է  այդ  տղամարդուն :  Նայելով  ճակատին  թափված  նրա  սև  գանգուրներին  և  անընդհատ  զվարթ  ժպտալով `  Ցզին - հուան  ջանում  էր  հիշել ,  թե  որտեղ  է  այդ  դեմքը  տեսել : « Արդյո՞ք  նա  չէ ,  որ  իր  գեր  կնոջ  հետ  գետանավով  էր  եկել :  Բայց `  ոչ ,  նա  շատ  ավելի  շիկահեր  էր :  Իսկ  գոցե  նա՞  է ,  որ  լուսանկարեց  Ցինվայում  Կուն - Ցզիի  դամբարանը :  Բայց  նա ,  կարծես  թե ,  ավելի  տարիքով  էր :  Այո ,  այո  մի  անգամ  ես  տեսել  եմ .  Լիդացյաոյում ,  կամրջի  մոտ ,  հենց  ռեստորանի  դիմաց ,  ամբոխ  էր  հավաքված ,  և  մեկը  իսկևիսկ  այս  մարդու  նման ,  հաստ  մահակով  խփում  էր  ռիկշայի  մեջքին :  Բայց ...  նրա  աչքերը  ոնց  որ  ավելի  կապույտ  էին »: Մինչ  Ցզին - հուան  մտածմունքների  մեջ  էր `  անծանոթը  նույն  զվարթությամբ  լցրեց  ծխամորճը ,  ծխեց ,  և  սենյակը  լցվեց  անուշաբույր  ծխով :  Հետո  հանկարծ  նա  ինչ - որ  բան  ասաց ,  ծիծաղեց ,  այս  անգամ  կամացուկ ,  և ,  բարձրացնելով  երկու  մատները ,  մոտեցրեց  Ցզին - հուայի  աչքերին ,  հասկացնելով « երկու »  թիվը ,  որն ,  իհարկե ,  նշանակում  էր  երկու  դոլար :  Բայց  Ցզին - հուան ,  որն  այլևս  հյուր  չէր  ընդունում ,  առաջվա  պես  ճարպկորեն  չրթում  էր  և  ի  նշան  մերժումի `  երկու  անգամ  գլուխը  տարուբերեց :  Այդժամ  հյուրը ,  փռվելով  սեղանին ,  երեսը  մոտեցրեց  Ցզին - հուայի  երեսին  և  արուօ  աներկմիտ  հայացքով  նրա  աչքերի  մեջ  նայելով `  բարձրացրեց  երեք  մատները : Ցզին - հուան ,  բերանում  դեռ  ձմերուկի  կորիզները ,  փոքր - ինչ  ետ  քաշվեց ,  և  նրա  դեմքը  վրդովմունք  էր  ցույց  տալիս :  Հյուրն ,  ըստ  երևույթին ,  կարծեց ,  թե  նա  երկու  դոլարով  չի  համաձայնվում :  Մինչդեռ  բոլորովին  հնարավոր  չէր  նրան  բացատրել ,  թե  բանն  ինչն  է ,  քանի  որ  նա  չինարեն  չէր  հասկանում :  Դառնորեն  զղջալով  իր  թեթևամտության  համար `  Ցզին - հուան  իր  սառն  աչքերը  մի  կողմ  թեքեց  և  կամա - ակամա  տարուբերեց  գլուխը : Բայց  անծանոթը  թեթևակի  ժպտաց  և  կարծես  մի  քիչ  տատանվելով `  չորս  մատները  բարձրացրեց  և  կրկին  օտար  լեզվով  ինչ - որ  բան  ասաց :  Վերջապես  համբերահատ  եղած  Ցզին - հուան  դեմքն  այտին  հենեց `  չկարողանալով  նույնիսկ  ժպտալ ,  բայց  հենց  այդ  ժամանակ  որոշեց ,  որ  իրեն  մնում  է  գլխով « ոչ »  ասել  այնքան  ժամանակ ,  մինչև  դա  հյուրին  հոգնեցնի :  Բայց  հենց  այդ  պահին  հյուրի  ձեռքի  բոլոր  հինգ  մատները  վեր  բարձրացան : Հետո  երկար  ժամանակ  նրանք  շարունակում  էին  զրուցել  ձեռքերի  շարժումների  և  դիմախաղի  միջոցով :  Մատ  առ  մատ  համառորեն  բարձրացնելով  առաջարկվող  գինը `  հյուրն  ի  վերջո  ցույց  տվեց ,  որ  ինքը  չի  խնայի  նունիսկ  տասը  դոլարը `  պոռնկուհի  համար  պատկառելի  գումար ,  չտատանեց  Ցզին - հուային :  Աթոռից  վեր  կենալով `  նա  հենվեց  սեղանի  կողքին ,  և  երբ  հյուրը  շռայլորեն  իր  երկու  ձեռքերի  բոլոր  մատները ,  զայրացած  ոտքը  խփեց  գետնին  և  իրար  ետևից  գլուխը  տարուբերեց :  Եվ  հենց  այդ  պահին  խաչելությունը ,  չգիտես  ինչու ,  պոկվեց  կեռիկից  և  թեթև  զնգոցով  ընկավ  քարե  հատակին ,  Ցզին - հուայի  ոտքերի  մոտ : Նա  ձեռքն  իսկուն  մեկնեց  և  խաչելությունը  խնամքով  բարձրացրեց :  Պատահաբար  նրա  աչքն  ընկավ  խաչված  Քրիստոսի  դեմքին ,  և ,  տարօրինակ  բան `  այդ  դեմքը  կարծես  իր  սեղանի  մոտ  նստած  օտարերկրացու  իսկական  արտացոլումը  լիներ : « Ահա  թե  ինչու  էր  ինձ  անընդհատ  թվում ,  թե  ես  նրան  նախկինում  տեսել  եմ ,  ախր ,  սա  հենց  տեր  Քրիստոսի  դեմքն  է »: Բրոնզե  խաչելությունը  կրծքին  սեղմած `  Ցզին - հուան  ցնցված  նայում  էր  հյուրին :  Հյուրը ,  ում  դեմքը  գինուց  կարմրատակել  էր  և  առաջվա  պես  լամպի  լույսով  լուսավորված  էր ,  ժամանակ  առ  ժամանակ  ծխամորճը  բերանին  էր  մոտեցնում  և  բազմանշանակ  ժպտում :  Եվ  նրա  աչքերը  չէին  կտրվում  Ցզին - հուայից ,  վերուվարելով  նրա  փոքրիկ  մարմնով  մեկ ,  ճերմակ  պարանոցով  և  ականջներով ,  որոնց  վրա  փայլում  էին  նեֆրիտե  ականջօղերը :  Բայց  Ցզին - հուային  թվում  էր ,  թե  նույնիսկ  այդ  վիճակում  հյուրց  մի  տեսակ  վեհություն  է  ճառագում : Մի  քիչ  սպասելով `  հյուրը  ծխամորճը  բերանից  հանեց  և  գլուխը  բազմանշանակ  խոնհարելով `  ծիծաղաձայն  ինչ - որ  բան  ասաց : Այդ  խոսքերը  Ցզին - հուայի  վրա  հմուտ  հմուտ  հմայողի  շշունջ  ազդեցություն  ունեցան :  Արդյո՞ք  նա  չէր  մոռացել  իր  մեծահոգի  որոշման  մասին :  Խոնհարելով  ժպտացող  աչքերը  և  բրոնզե  խաչելությունը  կրծքին  սեղմած `  նա  ամոթխած  մոտեցավ  խորհրդավոր  հյուրին : Հյուրը  տաբատի  գրպանի  մեջ  արծաթե  դրամները  հաշվեց ,  որոշ  ժամանակ  հիացավ  առաջվա  պես  աչքերով  ժպտացող  Ցզին - հուայով ,  բայց  հանկարծ  նրա  աչքերի  մեջ  կրակ  բռնկվեց ,  նա  վեր  թռավ  տեղից  և  ամուր  գրկելով  Ցզին - հուային `  նրան  սեղմեց  օղեհոտ  իր  գրկում :  Ցզին - հուան ,  ասես  գիտակցությունը  կորցրած ,  գլուխը  ետ  գցած ,  գունատ  այտերը `  հանկարծ  շառագունած ,  հմայված  նայում  էր  հյուրի  աչքերին :  Հասկանալի  էր `  նա  այլևս  չէր  կարող  կշռադատել `  տրվե՞լ  տարօրինակ  օտարերկրացուն ,  թե՞  խույս  տալ  նրա  համբյուրներից `  նրան  չվարակելու  մտավախությամբ :  Իր  շրթունքները  հանձնելով  մազումորուքի  մեջ  կորած  նրա  բերանին `  Ցզին - հուան  գիտեր  միայն  մի  բան .  Նրա  կուրծքը  ափեափ  լցված  էր  առաջին  սիրո  հայտնության  բերկրանքով : Մի  քանի  ժամ  անց  արդեն  մարած  լամպով  սենյակում  հազիվ  լսելի  էր  ծղրիդների  ձայնը ,  որն  աշնանային  թախիծ  էր  խառնում  երկու  քնածների  երազային  շնչառությանը :  Եվ  Ցզին - հուայի  երազը ,  պոկվելով  մահճակալի  փոշոտ  առագաստից ,  բարձրացավ  վեր ,  վեր ,  դեպի  աստղաշատ  և  լուսնապսակ  գիշերը : ... Ցզին - հուան  նստած  էր  կարմիր  սանդալենուց  պատրաստված  աթոռին  և  սեղանիկին  դրված  զանազան  ուտեստներն  էր  ճաշակում  զույգ  ձողիկներով :  Ծիծեռնակի  բույն ,  շնաձկան  լողակ ,  խաշած  ձվեր ,  ձկնապուխտ ,  տապակած  խոզ ,  ձկնապուր ...  Անհաշիվ  ուտելիքներ :  Իսկ  սպասքը  կազմում  էին  երկնագույն  լոտոսներով  և  ոսկեփայլ  փյունիկներով  ջրաներկված  գեղեցիկ  ափսեներ  ու  պնակներ :  Նրա  թիկունքում  շղարշե  վարագույրը  ծածկում  էր  պատուհանը ,  որից  անդին ,  ըստ  երևույթին ,  գետ  էր  հոսում .  Սենյակում  լսելի  էր  գետի  անընդհատ  քչքչոցը  և  ուրախ  ճողփանքի  ձայնը :  Ցզին - հուային  թվում  էր ,  թե  նա  գտնվում  է  մանկուց  իրեն  հարազատ  Ցզինվայում :  Բայց  նա ,  անտարակույս ,  երկնքում  էր ,  Քրիստոսի  հարկի  տակ : Ստեպ - ստեպ  Ցզին - հուան  վայր  էր  դնում  ձողիկները  և  դիտում  էր  շուրջը :  Բայց  ընդարձակ  սենյակում  միայն  վիշապազարդ  սյուներ  էին ,  կերակուրներից  ելնող  գոլորշով  պատված  խոշոր  քրիզանթեմներով  ծաղկամանները ,  և  ուրիշ  ոչ  մի  շունչ : Եվ  սակայն ,  բավական  էր `  ափսեն  դատարկվեր ,  Ցզին - հուայի  աչքի  առաջ ,  չգիտես  որտեղից ,  հայտնվում  էր  տաք  բուրմունք  արձակող  մի  նոր  ուտելիք :  Եվ  հանակարծ  տապակած  կաքավը ,  որին  նա  դեռ  չէր  էլ  հասցրել  դիպչել ,  թևերը  թափահարեց  և  շուռ  տալով  գինու  սափորը `  հասավ  առաստաղին : Այդ  ժամանակ  Ցզին - հուան  զգաց ,  որ  ինչ - որ  մեկը  թիկունքից  լռիկ  մոտեցել  է  իր  աթոռին :  Այդ  պատճառով ,  վայր  չդնելով  ձողիկները ,  նա  արագ  ետ  շրջվեց :  Այնտեղ ,  որտեղ  ըստ  նրա ,  պետք  է  պատուհան  լիներ ,  պատուհանի  փոխարեն  փայտից  պատրաստված  մետաքսապատ  աթոռին  վեհորեն  նստած  էր  անծանոթ  օտարերկրացին ,  ատամների  արանքում `  ղեյլանի  երկար  բրոնզե  ծխամորճ :  Ցզին - հուան  անմիջապես  ճանաչեց  այս  գիշեր  իրեն  հյուր  եկած  օտարերկրացուն :  Միայն  թե  հիմա  նրա  գլխավերևում ,  մեկ  ապակու  հեռավորության  վրա ,  նշմարվում  էր  նուրբ  լուսապսակ ,  որ  երեք  օրական  լուսին  էր  հիշեցնում : Հենց  այդ  պահին ,  կարծես  սեղանի  վրայից  դուրս  պրծնելով ,  մեծ  ափսեի  մեջ  հաըտնվեց  ախորժաբեր  ուտելիք :  Նա  իսկույն  մեկնեց  ձողիկները  և  ուզում  էր  համեղ  պատառ  վերցնել ,  բայց  հանկարծ  հիշեց  ետևում  նստած  օտարերկրացուն  և  ուսի  վրայով  նայելով `  ամոթխած  հարցրեց . - Դուք  սեղանին  չե՞ք  մոտենա  արդյոք : - Ոչ ,  մենակ  կեր :  Եթե  դու  հիմա  ուտես ,  քո  հիվանդությունն  այս  գիշեր  կչքանա : Լուսապսակով  օտարերկրացին  այդ  բառերը  ասելիս  ծխամորճը  բերանից  չէր  հանել  և  ժպտում  էր  մի  ժպիտով ,  որ  լի  էր  անսահման  սիրով : - Ուրեմն `  դուք  չե՞ք  կամենում  ուտել : - Ե՞ս :  Ես  չեմ  սիրում  չինական  խոհանոց :  Դու  դեռ  ինձ  չե՞ս  ճանաչել :  Հիսուս  Քրիստոսը  երբեք  չինական  կերակուր  չի  կերել : Այս  բառերից  հետո  նանկինյան  Քրիստոսը  դանդաղ  վեր  կացավ  աթոռից  և ,  մոտենալով  թիկունքից ,  քնքշորեն  համբուրեց  ապշահար  Ցզին - հուայի  այտը : Ցզին - հուան  դրախտային  քնից  արթնացավ ,  երբ  սենյակն  արդեն  լցվում  էր  աշնանային  պաղ  այգաբացի  լույսերով :  Բայց  մահճակալի  փոշոտ ,  նավակաձև  առագաստի  տակ  դեռ  տաք  կիսախավար  էր :  Այդ  կիսամթի  մեջ  աղոտ  ուրվագծվում  էր  մինչև  բերանը  հին ,  գունաթափ  բրդե  ծածկոցով  փաթաթված  Ցզին - հուայի  դեմքը ,  և  նա  աչքերը  դեռ  բաց  չէր  արել :  Հավանաբար  գիշերային  քրտինքից  նրա  յուղած  մազերը  կպել  էին  իրար  և  թափվել  երեսին ,  իսկ  կիսաբաց  շրթունքների  արանքից ,  ինչպես  բրնձահատիկներ ,  սպիտակին  էին  տալիս  մանր  ատամիկները : Թեև  Ցզին - հուան  արթնացել  էր ,  բայց  նրա  հոգին  դեռ  թափառում  էր  երազի  դրվագներում `  շքեղ  քրիզանթեմների ,  տապակած  կաքավների ,  Հիսուս  Քրիստոսի  պատկերներով ...  Սակայն  առագաստի  տակ  ավելի  ու  ավելի  շատ  էր  արևի  լույս  ընկնում `  նրա  երանելի  անուրջներն  ընդհատելով  բիրտ  իրականության  հստակ  գիտակցությամբ ,  այն  բանի  գիտակցությամբ ,  որ  երեկ  շաքար  եղեգե  այս  մահճակալի  վրա  նա  պառկել  է  խորհրդավոր  անծանոթի  հետ : « Բա  որ  հիվանդությունը  կպչի  նրա՞ն ...»`  այս  մտքից  Ցզին - հուան  իրեն  ահավոր  վատ  էր  զգում ,  և  նրան  թվում  էր ,  թե  նա  այս  առավոտ  ի  զորու  չի  լինի  նայել  տղամարդու  դեմքին :  Բայց  հանկարծ  անհաղթահարելի  ցանկություն  ունեցավ  տեսնել  նրան .  Գոնե  մի  անգամ  էլ  նրա  արևավառ ,  սիրելի  դեմքին  չնայելը  շատ  ծանր  կլիներ  Ցզին - հուայի  համար :  Փոքր - ինչ  տատանվելով `  նա  զգուշորեն  բացեց  աչքերը  և  նայեց  մահճակալին :  Սակայն ,  ի  զարմանս  իրեն ,  և '  մահճում ,  և '  ընդհանրապես  սենյակում ,  ծածկոցով  փաթաթված  Ցզին - հուայից  բացի `  մարդ  չկար `  ո ' չ  Քրիստոսի  նման  անծանոթը ,  ո ' չ  էլ  ուրիշ  որևէ  մեկը : « Ուրեմն `  դա  էլ  եմ  երազում  տեսել »... Ցզին - հուան  վրայից  գցեց  կեղտոտ  ծածկոցը  և  վեր  կացավ :  Հետո  զույգ  ձեռքերով  տրորելով  աչքերը ,  ետ  տարավ  ծանր  առագաստը  և  դեռ  քնատ  աչքերով  սենյակը  զննեց : Պաղ  առավոտը  սենյակի  բոլոր  իրերն  անողոք  լույսի  տակ  էր  ցույց  տալիս :  Հին  սեղանը ,  մարած  լամպը ,  աթոռները ( մեկը  շուռ  էր  տված  հատակին ,  մյուսը  շրջված  էր  դեպի  պատը ),  ամեն  ինչ  այնպես  էր ,  ինչպես  նախորդ  երեկոյան :  Իսկ  սեղանին ,  ձմերուկի  չրթած  կորիզների  մեջ ,  աղոտ  փայլում  էր  փոքրիկ  խաչելությունը :  Թաթելով  լույսից  շլացող  փայլերը  և  տնտղելով  սենյակը ,  Ցզին - հուան  միաժամանակ  անշարժ  նստեց  դեռ  չհարդարված  մահճին : - Ոչ ,  երեկվանը  երազ  չէր ...- շշնջաց `  մտածելով  անծանոթի  անհասկանալի  անհետացման  մասին :  Իհարկե ,  կարելի  էր  մտածել ,  որ  նա  սուսուփուս  դուրս  է  եկել ,  մինչ  աղջիկը  քնած  է  եղել :  Բայց  Ցզին - հուան  չէր  հավատում ,  որ  գիշերն  իրեն  այդքան  ջերմորեն  գուրգուրող  տղամարդը  կհեռանար `  առանց  հրաժեշտի  մի  բառ  ասելու :  Ավելի  ճիշտ `  նրա  համար  շատ  ծանր  էր  հավատալ ,  որ  հենց  այդպես  էլ  եղել  է :  Բացի  այդ ,  Ցզին - հուան  մոռացել  էր  խորհրդավոր  օտարերկրացուց  ստանալ  խոստացած  տասը  դոլարը : « Մի՞թե  նա  իրոք  գնացել  է »: Դառնացած  սրտով  նա  ուզում  էր  հագնել  ծածկոցին  գցված  մետաքսե  սև  զգեստը ,  երբ  հանկարծ  նրա  մեկնած  ձեռքը  քարացավ ,  իսկ  երեսն  ասես  վառվեց :  Արդյո՞ք  նրա  ներկած  դռան  ետևում  խորհրդավոր  օտարերկրացու  քայլերի  ձա՞յնը  որսաց ,  թե՞  բարձն  ու  ծածկոցը  ողողած  օղեհոտը  գիշերային  հուշն  արթնացրեց :  Ոչ  հենց  այդ  ակնթարթին  Ցզին - հուան  զգաց ,  որ  հրաշք  է  եղել ,  և  իր  մարմնի  վրա  չարորակ  սիֆիլիսային  խոցերը  մի  գիշերվա  մեջ  իսպառ  ու  անհետ  չքացել  են ,  ասես  րեն  էլ  եղել : « Ուրեմն `  իրոք  Քրիստոսն  էր »:  Միտակ  շապկով  թռչելով  անկողնուց ,  ինքնամոռաց ,  ծնկելով  քարե  սառը  հատակին ,  ինչպես  համբարձված  Տիրոջ  հետ  զրուցող  չքնաղ  Մարիա  Մագթաղինացին ,  ջերմորեն  աղոթեց  խաչելության  առաջ : Արդեն  հաջորդ  տարի ,  գարնանային  մի  երեկո ,  ճապոնացի  այն  երիտասարդ  զբոսաշրջիկը ,  որ  մի  անգամ  արդեն  գիշերել  էր  Ցզին - հուայի  մոտ ,  նորից  նստած  էր  նրա  դիմաց ,  լամպի  լույսի  տակ ,  սեղանի  մոտ : - Իսկ  խաչելությունը  դեռ  պատի՞ն  է ,-  փոքր - ինչ  ծաղրական  երանգով  նկատեց  նա ,  և  այդ  ժամանակ  Ցզին - հուան ,  անմիջապես  լրջանալով ,  նրան  պատմեց  զարմանահրաշ  այս  պատմությունը ,  թե  ինչպես  է  մի  անգամ  Քրիստոսը  գիշերով  Նանկին  եկել  և  իրեն  բուժել  սարսափելի  հիվանդությունից : Լսելով  աղջկան `  երիտասարդ  ճապոնացի  զբոսաշրջիկն  իր  մեջ  ահա  թե  ինչ  մտածեց . « Ես  ճանաչում  եմ  այդ  օտարերկրացուն :  Ճապոնա - ամերիկայան  խառնածին  է ,  անունը ,  կարծեմ ,  Ջորջ  Մերրի  է :  Նա  պարծեցել  էր  Ռոյթեր  գործակալության  իմ  ծանոթ  թղթակցի  մոտ ,  թե  մի  անգամ  Նանկինում  գիշերն  անց  է  կացրել  մի  մատղաշ  պոռնկուհու  հետ ,  քրիստոնեուհու ,  և  երբ  վերջինս  դեռ  քաղցր  քնած  է  եղել `  սուսուփուս  ճողոպրել  է :  Երբ  ես  վերջին  անգամ  Նանկինում  էի ,  իջևանել  էի  հենց  այս  հյուրանոցում ,  որտեղ  և  նա ,  այնպես  որ ,  նրան  առա  այսօր  դեմքով  հիշում  եմ :  Նա  ներկայացավ  որպես  անգլիական  ինչ - որ  թերթի  լրագրող ,  բայց  իրականում  շատ  անպիատան  և  վատ  մարդ  էր :  Հետո  նա  սիֆիլիսի  հողի  վրա  խելագարվեց ...  Ստացվում  է ,  որ  նա  այս  կնոջից  է  վարակվել :  Եվ  այս  կինը  մինչև  հիմա  այդ  սրիկային  Քրիստոսի  տեղն  է  դնում :  Ասե՞մ  նրան  ճշմարտությունը ,  թե՞  լռեմ ,  որպեսզի  նա  ցմահ  մնա  իր  երազի  մեջ ,  որ  Արևմուտքի  հնագույն  ավանդազրույց  է  հիշեցնում ...»: Երբ  Ցզին - հուան  ավարտեց  իր  պատմությունը ,  ճապոնացին  լուցկով  վառեց  և  ծխեց  իր  բուրավետ  սիգարը :  Եվ  դիտմամբ  ընդունելով  այնպիսի  տեսք ,  կարծես  իրեն  շատ  հետաքրքրում  է  աղջկա  պատմածը `  մի  կերպ  հարցրեց . - Ահա  թե  ինչ ...  Տարօրինակ  է :  Եվ  դու  դրանից  հետո  էլ  ոչ  մի  անգամ  չե՞ս  հիվանդացել : - Ոչ ,  ոչ  մի  անգամ ,-  առանց  տատանվելու  և  պարզերես  պատասխանեց  Ցզին - հուան `  շարունակելով  ձմերուկի  կորիզ  չրթել : Թարգմանությունը  Կարինե  Աշուղյանի Տես նաև Խորխե Լուսի Բորխես Ակուտագավա Րյունոսկե 
Վերընթերցում  եմ « Կապիկի  ծղոտե  թիկնոցը »:  Բասյոյի ,  Կյորայի ,  Բոնտյոյի  ռենկուների  մեջ  դյութիչ ,  հասունության  շատ  տողեր  կան :  Հատկապես  անարտահայտելի  տրամադրություն  փոխանցող  տեղերը . Բրնձով  արկղը `  կիսագոց  կափարիչով : Ես  ջարդեցի  այն `  փոքր - ինչ  մնալով  խրճիթում : Կյանքն  հիասքանչ  է ,  չէ  որ  կազմված  է  ծաղկաքաղը : Այն ,  թե  ինչպես  է  Բասյոն  շարունակել  առաջին  տողը . « Ես  ջարդեցի  այն `  փոքր - ինչ  մնալով  խրճիթում »,  հիշեցնում  է  Դե  Շանի  փայտի  սուլոցն  օդում ,  տառացիորեն  շունչդ  կտրվում  է :  Սարսափելի  է ,  որ  նրա  մտքին  այդպիսի  տող  է  եկել :  Կարող  էր  արդյոք  նույն  Բոնտյոն  դրանից  հետո  աչքերը  հառել  նրա  վրա : Բոնտյոն  այսպիսի  տող  ունի . Կլորավուն ,  մոխրավուն  կռունկ , Միջօրեին  ննջած , Մեղմիկ  ճոճվում  է  եղեգը : Այսպիսի  շարունակություն  է  առաջարկել  Բոնտյոն ,  և  այն  բավականին  թույլ  է :  Շնորհալի ,  սակայն  ոչ  երևելի  մարդ ,  և  եթե  նա  թեկուզ  հարյուր  անգամ  էլ  շուռումուռ  գա ,  ունակ  չէ  գտնել  Բասյոյի  այդ  տողի  շարունակությունը : Կյանք  ներշնչել  կամ  սպանել  ընդամենը  տասնյոթ  վանկով `  ինձ  ապշեցնում  է ,  թե  ինչ  ազատորեն  է  դրան  տիրապետում  Բասյոն :  Արևմտյան  պոետների  բանաստեղծությունները  ճապոնացիները  այնքան  էլ  հետաքրքիր  չեն  համարում ,  գուցե  թե  այն  պատճառով ,  որ  չեն  հասկանում  դրանք : « Այո ,  իսկապես »,-  սոսկ  այսպես  են  նրանք  արտահայտում  իրենց  հետաքրքրությունն  առ  եվրոպական  բանաստեղծությունը :  Ճիշտ  այդպես  էլ ,  կկարողանա՞ն  արդյոք  եվրոպացիները ,  որքան  էլ  բացատրես  նրանց ,  հասկանալ  Բասյոյի  մեծությունը `  հարցերի  հարցն  է : Թարգմանությունը `  Վարդան  Ֆերեշեթյանի « Արտասահմանյան  գրականություն », 2002,  թիվ 1: 
Այդ  բանը  պատահեց  մի  երեկո   Մի  ծառա  Ռասյոմոնի  դարպասի  տակ  կանգնածսպասում  էր  անձրևի  կտրվելուն  Ընդարձակ  դարպասի  տակ  նրանից  բացի  ուրիշ  ոչ  ոք  չկար   Միայն  տեղ - տեղ  կարմիրներկը  թափ ­ ված  հաստ  ու  կլոր  սյան  վրա  նստած  էր  ծղրիդը   Քանի  որ  Ռասյոմոնիդարպասը  գտնվում  էր  Սուձակու  մարդաշատ  փողոցում ,  այստեղ  անձրևիկտրվե ­ լուն  կարող  էին  սպասել  իտիմեգասա  ու  մոմիեբոսի  հագած  մի  քանիկանայք  և  տղամարդիկ   Այ ­ նուամենայնիվ ,  ոչ  ոք  չկար  ծառայից  բացի  Դա  բացատրվում  էր  նրանով ,  որ  վերջին  երկու - երեք  տարվա  ընթացքում  մեկը  մյուսի  հետևից  աղետներ  էին  գալիս  Կիոտոյի  գլխին՝  մեկ  երկրաշարժ ,  մեկ  փոթորիկ ,  մեկ  հրդեհ ,  մեկ  սով   Եվ ,  իհարկե ,  մայրաքաղաքը  դատարկվեց   Ինչպես  պատմում  են  հինավուրց  տարեգրությունները ,  բանն  այնտեղ  հասավ ,  որ  սկսեցին  ջարդել  բուդդաների  արձանները ,  սուրբ  իրեղենները  և  լաքած ,  ոսկեզօծ  փայտը  ճանա ­ պարհիեզրին  կիտելով ,  վաճառել  իբրև  վառելիք   Այդպես  էին  գործերը  մայրաքաղաքում , ուստի  Ռասյոմոնի  դարպասի  պահպանման  համար  հասկանալի  է ,  ոչ  ոք  այլևս  հոգ  չէր  տանում   Եվ ,  այդ  լքվածությունից  օգտվելով ,  աղվեսներն  ու  գորշուկներն  էին  բնակություն  հաստատել  այստեղ   Ապրում  էին  գո ­ ղեր   Վերջապես  թույլ  տրվեց  նույնիսկ  անտեր  դիակ ­ ներ  բերել  գցել  այնտեղ   Եվ  երբ  արևը  մայր  էր  մտնում , այդտեղ  մի  տեսակ  ահազդու  էր  դառնում ,  և  ոչ  ոք  չէր  համարձակվում  մոտ  գնալ  դարպասին  Դրա  փոխարեն  ինչ - որ  տեղից  անթիվ - անհամար  ագռավներ  էին  հավաքվում   Նրանք  ցերեկը  կռկռալով  շրջաններ  էին  գծում  տանիքի  հարթության  վրա   Երեկոյան ,  երբ  դարպասի  վերևում  երկինքը  շառագու ­ նում  էր  վերջալույսի  շողերից ,  թռչուններն  այն ­ պես  պարզորոշ  էին  գծագրվում ,  ասես  քնջութի  ցրիվ  եկած  սերմեր  լինեին   Ագռավները ,  հասկանալի  է ,  գալիս  էին  կտցահարելու  դարբասի  վերին  հարկի  դիակները   Ի  միջի  այլոց ,  այս  անգամ ,  ըստ  երևույ ­ թին  ուշ  լինելու  պատճառով ,  դրանցից  և  ոչ  մեկը  չկար   Միայն  քարե  կիսաքանդ  սանդուղքին ,  որի  ճեղքվածքներում  բարձր  խոտ  էր  աճել ,  այս  ու  այն ­ տեղ  սպիտակին  էր  տալիս  ագռավի  չորացած  ծերտը   Յոթերորդ ,  ամենաբարձր  աստիճանին  նստած ,  լվացված  կապույտ  զգեստով  ծառան  անընդհատ  շոշափում  էր  աջ  այտի  վրայի  հասած  պզուկը  և  անուշադիր  դիտում  էր  անձրևը  Վերևում  հեղինակը  գրել  է . « Ծառան  սպասում  էր  անձրևի  կտրվելուն »    Բայց  եթե  նույնիսկ  անձրևը  կտրվեր ,  ծառան  միևնույն  է ,  ոչ  մի  տեղ  չուներ  գնալու   Թող  լինեին  այն  սովորական  ժամանակները ,  նա ,  հասկանալի  է ,  կվերադառնար  տիրոջ  մոտ   Սա ­ կայն  այդ  տերը  մի  քանի  օր  առաջ  նրան  աշխա ­ տանքից  հեռացրել  էր   Ինչպես  արդեն  ասվեց ,  այն  ժամանակ  Կիոտոն  անսովոր  ձևով  դատարկվել  էր   Եվ  այն ,  որ  ծառային  հեռացրել  էր  տերը ,  որի  մոտ  նա  աշխատել  էր  երկար  տարիներ ,  պարզապես  ընդ ­ հանուր  դատարկվածաթյան  մի  փոքրիկ  արտահայ ­ տություն  էր   Դրա  համար  էլ ,  գուցե ,  ավելի  տեղին  կլիներ  ասել ,  ոչ  թե « Ծառան  սպասում  էր  անձրևի  կտրվելուն »,  այլ՝ « Անձրևից  դարպասի  ծածկի  տակ  աքսորված  ծառան  մոլոր  նստել  էր ,  չիմանալով  ուր  խցկվել »    Եղանակն  էլ  իր  հերթին  քիչ  չէր  նպաստում  այս  հեյանյան  ծառայի  դյուրազգացությանը   Նույ ­ նիսկ  ոչ  մի  հույս  չկար ,  որ  կապկի  ժամվա  վերջից  թափվող  անձրևը  վերջապես  կկտրվի   Եվ  ծառան  նորից  անկապ  մտքեր  մտմտալով  այն  մասին ,  թե  ինչպես  անի ,  որ  ամեն  ինչից  ձեռք  քաշելով ,  գոնե  վաղը  յոլա  գնա ,  ուրիշ  խոսքով  ասած ,  մի  կերպ  դասավորվի  այն ,  ինչը  ոչ  մի  կերպ  չի  դասավորվում ,  լուսում  և  չէր  լսում  Սուձակու  փողոցի  վրա  թափվող  անձրևի  խշշոցը  Դարպասին  շփշփացող  անձրևը  խշշոցով  մոտենում  էր  հեռվից   Աղջամուղջը  երկինքը  ավելի  ու  ավելի  ցած  էր  քաշում ,  և  եթե  վերև  նայեիր ,  կթվար ,  թե  դարպասի  ծածկը  իր  կղմինդրավոր  եզրերով  դիմհարում  է  ծանր ,  մութ  ամպերին  Որպեսզի  որևէ  կերպ  դասավորվեր  այն ,  ինչը  ոչ  մի  կերպ  չէր  դասավորվում ,  կարիք  չկար  միջոցների  մեջ  խտրություն  դնել   Եթե  դրվեր ,  ապա ,  վերջ  ի  վերջո ,  մնում  էր  մի  բան՝  ցանկապատի  հետևը  կամ  փողոցում  սովից  մեռնել   Եվ  հետո  դիակը  կբերեին  այստեղ  ու  սատկած  շան  պես  կգցեին  դարպասի  վե ­ րին  հարկը   Իսկ  եթե  խտրություն  չդներ ...  ծառայի  մտքերն  արդեն  շատ  անգամ  անցնելով  այս  ճամ ­ փան ,  բախվում  էին  միևնույն  բանին   Բայց  այդ « եթեն », ինչպես  միշտ , « եթե »  էր  մնում   Միջոցների  մեջ  խտրություն  չդնելու  հնարավորությունը  խոստովանելով ,  ծառան ,  ըստ  էության ,  համարձակություն  չուներ  խոստովանելու  այն ,  ինչը  բնականաբար  բխում  էր  այդ « եթեից ».  ուզում  ես ,  թե  չես  ուզում ,  մի  բան  է  մնում  միայն ,  գող  դառնալ  Ծառան  բարձր  փռշտաց  և  հոգնած  վեր  կացավ  Կիոտոյում  երեկոներն  այնպես  ցուրտ  է  լինում ,  որ  մարդիկ  երազում  են  վառարանի  մասին   Քամին  խա ­ վարի  հետ  ազատորեն  դեգերում  էր  դարպասի  սյու ­ ների  միջև   Ծղրիդը ,  որ  նստել  էր  կարմիր  ներկած  սյան  վրա ,  արդեն  ինչ - որ  տեղ  էր  կորել  Վիզը  ներս  քաշելով  դեղին ,  անթեք  զգեստի  վրայից  հագած  կապույտ  շորի  մեջ  և  ուսերը  բարձ ­ րացնելով ,  ծառան  իր  շուրջը  նայեց   Նա  մտածեց ,  որ  արժեր  այդտեղ  միգիշեր  մնալ ,  եթե  անձրևից  ու  մարդկային  աչքից  հեռու  մի  տեղ  գտնվեր ,  ուր  հնա ­ րավոր  լիներ  հանգիստ  քնել   Հենց  այս  մտքի  վրա  էլ ,  բարեբախտաբար ,  նա  նկատեց  դեպի  դարպասի  աշտարակը  տանող ,  նույնպես  կարմիր  ներկած  լայնսանդուղքը   Եթե  վերևում  մարդիկ  կային ,  ապա  միայն  մեռելներ  էին   Բռնելով  կողքից  կախված  սուրը ,  որպեսզի  պատյանից  դուրս  չսահի ,  ծառան  ծղոտե  ձորի  հագած  ոտքը  դրեց  ներքևի  աստիճա ­ նին  Անցավ  մի  քանի  րոպե   Դեպի  Ռասյոմոնի  դար ­ պասի  աշտարակը  տանող  լայն  սանդուղքի  մեջտե ­ ղում  կատվի  պես  կծկված  և  շունչը  պահած  մի  մարդ  աչք  էր  ածում  վերևի  հարկը   Աշտարակից  ընկնող  լույսը  աղոտ  լուսավորում  էր  նրա  աջ  այտը ,  այն  այտը ,  որտեղ  կարճ  մազերի  մեջ  թարախոտ  պզուկն  էր  կարմրին  տալիս   Սկզբում  ծառան  լրիվ  հավատացած  էր ,  որ  վերևում  միայն  մեռելներ  կան   Սակայն ,  երկու - երեք  աստիճան  բարձրանալով ,  նա  պարզեց ,  որ  վերևում  էլի  ինչ - որ  մեկը  կա ,  որ ,  վառվող  լապտերը  ձեռքին ,  այս  ու  այն  կողմ  էր  շարժվում   Դա  անմի ­ ջապես  նկատելի  էր ,  որովհետև  դեղին ,  թույլ  լույսը  տատանվելով  սողում  էր  անկյունները  սարդոստայնով  պատած  առաստաղով   Եթե  այդպիսի  անձրևային  երեկոյին  Ռասյոմոնի  դարպասի  աշտարակում  կրակ  է  վառվում ,  նշանակում  է  խաղ  չեն  անում  Մողեսի  պես  անշշուկ ,  ծառան  գրեթե  սողալով ,  վերջապես ,  հասավ  ամենավերին  աստիճանին   Եվ  այնուհետև ,  ինչքան  հնարավոր  է ,  ամբողջ  մարմնով  սանդուղքին  հպված ,  ինչքան  հնարավոր  է  վիզը  ներս  քաշած ,  վախվխելով  մտիկ  տվեց  աշտարակիներսը  Աշտարակում ,  ինչպես  պատմում  էին ,  անկարգ  թափված  էին  բազմաթիվ  դիակներ ,  բայց  քանի  որ  լույսը  թույլ  էր  տալիս  ավելի  քիչ  տարածություն  տեսնել ,  քան  կարելի  էր  ենթադրել ,  ուստի  թե  ինչ ­ քա՞ն  էին  դրանք՝  ծառան  գլուխ  չհանեց   Միակ  բանը ,  որ  հազիվհազ  հաջողվում  էր  նկատել ,  այն  էր ,  որ  դրանց  մեջ  կային  և՛  մերկ ,  և՛  զգեստով  դիակներ   Հասկանալի  է ,  որ  կանանց  և  տղամարդկանց  դիակ ­ ները  իրար  էին  խառնված   Բոլորը ,  ինչպես  պատահեր ,  ընկած  էին  հատակին ,  բաց  բերաններով ,  տա ­ րածված  ձեռքերով՝  ոնց  որ  կավե  տիկնիկներ ,  այն ­ պես  որ  կարելի  էր  նույնիսկ  կասկածել ,  թե  դրանք  երբևէ  կենդանի  մարդիկ  են  եղել   Լուսավորված  աղոտ  լույսով ,  որ  ընկնում  էր  նրանց  մարմնի  ցցված  մասերին՝  ուսերին ,  կրծքին ,  որից  սև  ստվերները  թվում  էին  ավելի  սև ,  նրանք  համրի  նման  լռում  էին  հավիտենական  լռությամբ  Դիահոտից  ծառան  ինքնաբերաբար  փակեց  քի ­ թը   Բայց  հաջորդ  պահին  նա  մոռացավ ,  որ  պետք  է  քիթը  փակ  պահել ,  ցնցող  տպավորությունը  նրան  գրեթե  լրիվ  զրկեց  հոտառությունից  Միայն  այդ  պահին  նրա  աչքերը  տարբերեցին  դիակների  միջև  պպզած  կերպարանքը   Դա  հինոկի  կեղևի  գույն  ունեցող  կիմոնոյով ,  ցածրահասակ ,  նիհար ,  սպիտակահեր  մի  պառավ  էր ,  որ  նմանվում  էր  կապկի   Աջ  ձեռքում  բռնած  սոճու  վառվող  միտաշեղ `  նա  ուշադիր  նայում  էր  դիակներից  մեկի  դեմքին   Երկար  մասերից  դատելով՝դա  կնոջ  դիակ  էր  Ծառան  վախից  և  հետաքրքրությունից  շնչելն  էլ  մոռացավ   Օգտագործելով  տարեգրի  հինավուրց  ար ­ տահայտությունը՝  նա  զգում  էր ,  որ  իր « գլխի  մազերը  բիզ - բիզ  են  կանգնում »    Մինչդեռ  պառավը ,  մար ­ խը  խցկելով  հատակի  տախտակների  արանքը ,  եր ­ կու  ձեռքերը  պարզեց  դեպի  դիակի  գլուխը ,  որին  մինչ  այդ  նայում  էր ,  և ,  ինչպես  ձագերի  մոտ  ոջիլ  փնտրող  կապիկ ,  սկսեց  մեկ  առ  մեկ  քաշել  նրա  եր ­ կարմազերը   Դրանք ,  ըստ  երևույթին ,  հեշտությամբ  տեղի  էին  տալիս  նրա  ջանքերրն  Քանի  որ  մազերը  մեկ - մեկ  էր  քաշում ,  վախը  ծառայի  սրտում  աստիճանաբար  թուլացավ   Միաժա ­ մանակ  նրա  մեջ  կամաց - կամաց  գլուխ  բարձրացրեց  պառավի  հանդեպ  սուր  մի  ատելություն   Ո՛չ ,  ասել « պառավի  հանդեպ »,  թերևս ,  ճիշտ  չի  լինի   Ավելի  շուտ ,  յուրաքանչյուր  րոպե  նրա  մեջ  ուժեղանում  էր  զզվանքը  ընդհանրապես  ամեն  տեսակ  չարիքի  հանդեպ   Եթե  այդ  ժամանակ  որևէ  մեկը  կրկին  նրան  մի  հարց  տար ,  որի  մասին  նա  մտածում  էր  ներքևում՝  դարպասի  աստիճանների  վրա ,  սովամա՞հ  լի ­ նել ,  թե՞  գող  դառնալ ,  նա ,  հավանորեն ,  առանց  տա ­ տանվելու  կընտրեր  սովամահությունը   Չարիքի  նկատմամբ  ատելությունն  այնպես  ուժեղ  բոցավառվեց  նրա  մեջ ,  ինչպես  հատակի  արանքում  խցկված  սոճու  տաշեղը  Ծառան  պարզ  է ,  չէր  հասկանում ,  թե  ինչու  է  պառավը  քաշում  դիակի  մազերը   Հետևաբար ,  տրա ­ մաբանորեն  դատելով ,  նա  չէր  կարող  իմանալ՝  ար ­ դյոք  դա  բարի  է ,  թե  չար   Բայց  ծառայի  համար  ար ­ դեն  անթույլատրելի  մի  չարություն  էր  և  այն ,  որ  անձրևային  գիշերին  Ռասյոմոնի  դարպասի  աշտարա ­ կում  քաշում  հանում  են  դիակիմազերը   Պատկե ­ րացրեք ,  նա  բոլորովին  մոռացել  էր ,  որ  հենց  քիչ  առաջ  ինքն  էր  մտածում  գող  դառնալ  Եվ  ահա ,  ոտքերը  կծկելով ,  ծառան  սանդուղքից  մի  ոստյունով  ներս  ընկավ  և  սրիկոթից  բռնած՝  լայն  քայլերով  մոտեցավ  պառավին   Ինչ  ասել  կուզի ,  որ  պառավը  վախեցավ  Հենց  որ  պառավի  հայացքն  ընկավ  ծառայի  վրա ,  այնպես  վեր  թռավ ,  կարծես  պարսատիկով  քար  էին  նետել  նրա  վրա  – Կանգնի՛ր   էդ  ո՞ւր  — Պառավի  ճանապարհը  փակելով  բղավեց  ծառան ,  երբ  նա  շփոթված ,  տրո ­ րելով  դիակները ,  փորձում  էր  փախչել   Այնուամենայ ­ նիվ ,  նա  ջանաց  ծառային  մի  կողմ  հրել   Բաց  չթող ­ նելով՝  ծառան  նրան  ետ  հրեց   Որոշ  ժամանակ  իրար  կառչած ,  մեռելային  լռության  մեջ  նրանք  պայքա ­ րում  էին   Սակայն  հենց  սկզբից  էլ  պարզ  էր ,  թե  ով  կհաղթի   Վերջ  ի  վերջո  ծառան  ոլորեց  պառավի  ձեռքերը  և  գցեց  հատակին   Նրա  ձեռքերը  միայն  կաշի - ոսկոր  էին ,  ոնց  որ  հավի  ճանկեր  – Ի՞նչ  էիր  անում   Դե ,  խոսիր   Վերջդ  վատ  կլինի ,  թե  որ  չասես  Եվ  պառավին  մի  շարժումով  ետ  շպրտելով ,  ծա ­ ռան  քաշեց  սուրը  ու  փայլուն  շեղբը  մոտեցրեց  նրա  աչքերին   Բայց  պառավը  լուռ  էր   Դողդողացող  ձեռ ­ քերով ,  շնչահեղձ , աչքերը  չռած ,  այնպես  որ  կարծես  ակնախոռոչներից  դուրս  էին  թռչելու ,  համրի  նման  համառորեն  լռում  էր  նա   Միայն  այժմ  ծառան  պարզ  ըմբռնեց ,  որ  պառավի  կյանքը  և  մահը  ամբողջու ­ թյամբ  իր  ձեռքում  է   Այդ  գիտակցությունն  աննկատելիորեն  սառեցրեց  նրա  մեջ  փոթորկվող  զայրույթը   Մնացին  միայն  սովորական  ինքնագոհության  և  բավարարվածության  զգացումները ,  ինչպես  լինում  է  ցանկացած  գործի  հաջող  ավարտից  հետո   Վերևից  ներքև  դիտելով  պառավին  նա  մեղմ  ասաց . – Ես  քաղաքային  պահակախմբի  ծառայող  չեմ   Ես  ճամփորդ  եմ  և  հենց  նոր  անցնում  էի  դարպասի  մոտով   Հետևապես  քեզ  բռնելու  միտք  էլ  չունեմ   Միայն  ինձ  ասա ,  թե  ի՞նչ  էիր  անում  այստեղ՝  աշ ­ տարակում  Պառավը  ավելի  լայն  բացեց  առանց  այն  էլ  չռված ,  կարմրած  կոպերով  աչքերը  և  սևեռուն  նայեց  ծառայեն   Նայեց  գիշատիչ  թռչնի  սուր  հայացքով   Հետո ,  կարծես  ինչ - որ  բան  ծամելով ,  շարժեց  խոր ­ շոմած  շրթունքները ,  որոնք  կնճիռների  տակից  գրեթե  հարում  էին  քթին   Երևում  էր ,  թե  ինչպես  է  նրա  բարակ  վզի  վրա  շարժվում  սուր  ադամախնձորը   Եվ  ընդհատումներով  նրա  կոկորդից  մինչև  ծառայի  ականջը  հասավ  ագռավի  կռնչյունի  նմանվող  մի  խուլ  ձայն . –  Մազերն  էի  պռճկում ...  մազերն  էի  պռճկում ...  դա  կեղծամի  համար  է  Ծառալին  հիասթափեցրեց  այն ,  որ  հակառակ  իր  սպասումների ,  պառավի  պատասխանը  շատ  սովո ­ րական  դուրս  եկավ   Եվ  հիասթափության  հետ  միա ­ ժամանակ  նրա  սրտում  վերականգնվեց  նախկին  զայ ­ րույթը՝  միախառնված  թեթև  ատելությամբ   Ըստ  երևույթին ,  պառավը  նկատեց  դա   Ձեռքում  դեռ  շարու ­ նակելով  պահել  դիակի  գլխից  պոկած  երկար  մա ­ զերը ,  նա  իր  դոդոշային  ձայնով  անլսելի  փնթփնթաց . —  Ճիշտ  է ,  մեռելների  մազերը  պոկելը ,  գուցե ,  վատ  բան  է   Ախր ,  այս  մեռելները ,  որ  այստեղ  ըն ­ կած  են ,  բոլորն  էլ  արժանի  են  դրան   Ահա  թեկուզ  այն  կինը ,  որի  մազերը  նոր  պոկեցի .  նա  օձեր  էր  կտրատում  չորս  սուն  երկարությամբ ,  շերտ - շերտ  չորացնում  էր ,  իսկ  հետո  չորացած  ձկան  տեղ  ծա ­ խում  էր  արքայական  պահակախմբին ...  Դրանով  էլ  ապրում  էր   Եթե  նա  չմեռներ  ժանտախտից ,  հիմա  էլ  դրանով  կապրեր   Իսկ  ասում  էին ,  որ  չորացած  ձուկը ,  որ  նա  ծախում  էր ,  համեղ  է ,  և  պահապան ­ ները  միշտ  առնում  էին  նախաճաշի  համար   Միայն  թե  ես  կարծում  եմ , որ  նա  վատ  բան  չէր  անում   Առանց  դրա  նա  սովից  կմեռներ ,  ուրեմն  ակամա  էր  անում   Ահա  դրա  համար  էլ  կարծում  եմ ,  որ  ես  էլ  վատ  բան  չեմ  անում   Ախր  ես  առանց  դրա  սովամահ  կլինեմ ,  ուրեմն  ես  էլ  եմ  ակամա  անում   Եվ  այն  կինը ,  ախր  նա  լավ  գիտեր ,  թե  ինչ  է  նշանակում  մի  բան  անել  ակամա   Նա ,  երևի ,  ինձ  չէր  մեղադրի  Ահա  թե  ինչ  պատմեց  պառավը  Սուրը  պատյանը  դնելով  և  ձախ  ձեռքը  պահելով  կոթին ,  ծառան  անտարբեր  լսում  էր  նրան   Պատկերացրեք ,  որ  այդ  ժամանակ  նա  աջ  ձեռքով  շոշափում  էր  այտին  կարմրին  տվող  թարախոտ  մեծ  պզուկը   Այնուամենայնիվ ,  քանի  դեռ  լսում  էր ,  նրա  հոգում  սկիզբ  էր  առնում  ինչ - որ  արիություն   Դա  այն  նույն  արիությունն  էր ,  որը  նրան  պակասում  էր  ներքևում՝  սանդուղքի  վրա   Եվ  դա  ուներ  մի  ուղղություն ,  որ  բոլորովին  հակառակ  էր  այն  ոգևորությանը ,  որով  քիչ  առաջ ,  աշտարակը  բարձրանալով ,  բռնել  էր  պսռավին   Նա  այլևս  չէր  տատանվում՝  արդյոք  սովամա՞հ  լինել ,  թե՞  գող  դառնալ   Ավելին ,  այդ  պահին ,  ճիշտն  ասած ,  սովամահության  գաղափարը  նրա  գիտակցությունից  այնպես  էր  դուրս  թռել ,  որ  պարզապես  չէր  կարող  նույ ­ նիսկ  մտքովն  անցնել  – Ահա՜  թե  ինչ ,—  հեգնանքով  ասաց  նա ,  երբ  պառավն  ավարտեց  իր  պատմությունը   Հետո  մոտե ­ ցավ  և  հանկարծ ,  ձեռքը  պզուկից  հեռացնելով ,  բռնեց  պառավի  օձիքից  ու  գոռաց .—  Դե ,  ուրեմն ,  մի՛  գանգատվիր ,  եթե  ես  քեզ  թալանեմ   Հակառակ  դեպ ­ քում ,  ես  էլ  ստիպված  կլինեմ  սովամահ  լինել  Ծառան  քաշեց - հանեց  նրա  կիմոնոն   Հետո  իր  քղանցքից  կառչած  պառավին  կոպտորեն  հրեց  ուղիղ  դիակների  վրա   Մինչև  սանդուղքը  մի  հինգ  քայլ  հա ­ զիվ  լիներ   Թևի  տակ  դնելով  հափշտակած  կիմոնոն ,  որ  հինոկի  կեղևի  գույն  ուներ ,  ծառան  մի  ակնթարթում  ոլորապտույտ  սանդուղքով  վազեց  դեպի  գիշերային  խավարը  Պառավը ,  որ  սկզբում  մեռածի  պես  անշարժ  պառկած  էր ,  նրա  գնալուց  անմիջապես  հետո  վեր  կացավ  դիակների  միջից   Ոչ  այն  է  փնթփնթալով ,  ոչ  այն  է  լալով ,  նա  տակավին  վառվող  մարխի  լույսի  տակ  սողաց  մինչև  մուտքը   Կռանալով  այնքան ,  որ  կարճ ,  սպիտակ  սազերը  խառնիխուռն  փնջերով  թափվեցին  ճակատին ,  նա  ներքև  նայեց   Դարպասի  շուրջը  միայն  սև  ու  խավար  գիշեր  էր  Այդ  պահից  ծառան  անհետ  կորավ   Թարգմ .  Նորայր  Ադալյանի 


Թողնում  եմ ,  որ  դու  որոշես ,  այս  ձեռագիրը  հրապարակվելու  է  թե  ոչ ,  կամ  երբ  և  որտեղ  է  տպագրվելու : Դու  այս  ձեռագրի  համարյա  բոլոր  անձանց  թերևս  գիտես :  Սակայն  եթե  հրատարակելու  լինես ,  ուզում  եմ ,  որ  անունների  ցանկ  չկցես : Ես  հիմա  անասանելի  դժբախտ  երջանկության  մեջ  եմ  ապրում :  Բայց  զարմանալիորեն  ոչնչի  համար  չեմ  զղջում :  Միայն  կարեկցում  եմ  այն  մարդկանց ,  որ  իմ  նման  վատ  ամուսին ,  վատ  երեխա ,  վատ  հայր  են  ունեցել :  Դե  ինչ ,  մնաս  բարով :  Գոնե  այս  ձեռագրում  ես  գիտակցաբար  ինձ  չեմ  արդարացրել : Ավելացնեմ ,  որ  ձեռագիրը  քեզ  եմ  թողնում ,  քանզի  դու  բոլորից  լավ  ես  ինձ  ճանաչում :  Աշխատիր  այս  ձեռագրի  միջի  իմ  տխմարության  վրա  գոնե  մի  փոքր  ծիծաղել : 1927  թ .  հունիսի 20 Ակուտագավա  Րյունոսկեից՝  Կումե  Մասաոյին [1] 1  Դարաշրջան Դա  մի  գրադարանի  երկրորդ  հարկում  էր :  Նա ,  քսան  տարեկան ,  բարձրացել  էր  եվրոպական  տիպի  սանդուղքը  և  նոր  գրքեր  էր  փնտրում :  Մոպասան ,  Բոդլեր ,  Ստրինդբերգ ,  Իբսեն ,  Շոու ,  Տոլստոյ … Այդ  ընթացքում  արևը  սկսեց  մայր  մտնել :  Բայց  նա  տարված  շարունակում  էր  գրքերի  կռնակները  կարդալ :  Այստեղ  շարված  էին  ոչ  այնքան  գրքեր ,  այլ  հենց « դարի  վերջը »:  Նիցշե ,  Վեռլեն ,  Գոնկուր  եղբայրներ ,  Դոստոևսկի ,  Հաուպտման ,  Ֆլոբեր … Նա ,  մթության  դեմ  կռվելով՝  նրանց  անուններն  էր  հաշվում :  Բայց  ինքնըստինքյան  գրքերը  սկսեցին  մխրճվել  խոժոռ  խավարի  մեջ :  Ի  վերջո  նրա  եռանդը  սպառվեց  և  նա  փորձեց  իջնել  սանդուղքով :  Այդ  պահին  նրա  գլխի  վերևում  անլուսամփոփ  էլեկտրական  մի  լամպ  հանկարծ  վառվեց :  Նա ,  սանդուխքին  կանգնած ,  վերևից  նայեց  գրքերի  շարքերի  միջով  անցնող  աշխատողներին  ու  գնորդներին :  Նրանք  մի  տեսակ  փոքր  էին :  Ավելին ,  իրավ  ողորմելի  տեսք  ունեին : « Կյանքը  Բոդլերի  մի  տող  էլ  չարժի »: Որոշ  ժամանակ  նա  սանդուղքի  վերևից  նրանց  էր  նայում : 2  Մայր Խելագարները  բոլորը  նույնանման  մկնագույն  կիմոնոներ  էին  հագել :  Դրանից  ընդարձակ  սենյակն  ավելի  թախծոտ  էր  երևում :  Նրանցից  մեկը  երգեհոնի  վրա  խանդավառությամբ  օրհներգ  էր  նվագում :  Միևնույն  ժամանակ  նրանցից  մյուսը ,  սենյակի  հենց  կենտրոնում  կանգնած ,  պարում  էր ,  կամ  ավելի  ճիշտ  կլինի  ասել՝  ցատկում : Նա  դեմքի  լավ  գույն  ունեցող  բժշկի  հետ  այս  տեսարանն  էր  նայում :  Նրա  մայրն  էլ  տաս  տարի  առաջ  սրանցից  բոլորովին  չէր  տարբերվում :  Բոլորովին :  Նա  այս  մարդկանց  հոտից  զգում  էր  սեփական  մոր  հոտը : - Դե  ինչ ,  գնա՞նք : Բժիշկը ,  նրա  դիմացից  քայլելով ,  միջանցքով  մտավ  մի  սենյակ :  Այդ  սենյակի  մի  անկյունում  սպիրտով  լցված  ապակե  բանկայի  մեջ  մի  քանի  ուղեղներ  էին  պահված :  Բժիշկը  ուղեղներից  մեկի  վրա  ինչ - որ  սպիտակ  բան  նկատեց :  Դա  ձվի  սպիտակուցի  մի  կաթիլի  էր  նման :  Նա ,  բժշկի  հետ  խոսելով ,  կրկին  հիշեց  մորը : –  Այս  ուղեղի  տեր  տղամարդը  այսինչ - այսինչ  էներգետիկ  ֆիրմայի  ինժեներ  էր :  Կարծում  էր ,  թե  ինքը  սև  լույս  արձակող  մեծ  ադամանդ  է : Նա  բժշկի  հայացքից  խուսափելու  համար  պատուհանից  դուրս  նայեց :  Այնտեղ  ջարդած  շշերով  ծածկված  աղյուսե  պատից  բացի  ոչինչ  չկար :  Բայց  դրանք  նոսր  մամուռի  վրա  աղոտ  լույս  էին  արձակում : 3  Տուն Նա  արվարձաններից  մեկի  երկրորդ  հարկում  գտնվող  բնակարանում  էր  քնում - արթնանում :  Հիմքը  խարխուլ  լինելու  պատճառով  մի  քիչ  թեք  երկրորդ  հարկ  էր : Նա  այդ  երկրորդ  հարկում  հաճախ  էր  մորաքրոջ  հետ  կռվում :  Այնպես ,  որ  մեկ - մեկ  նրան  որդեգրած  ծնողներն  էին  միջամտում :  Բայց  նա  այդ  մորաքրոջը  բոլորից  շատ  էր  սիրում :  Երբ  նա  քսան  տարեկան  էր ,  ամբողջ  կյանքում  չամուսնացած  մորաքույրը  վաթսունի  մոտ  էր : Նա  այդ  երկրորդ  հարկում  քանի՜  անգամ  էր  մտածել ,  որ  երբ  մարդիկ  իրար  սիրում  են ,  իրար  ցավ  են  պատճառում :  Այդ  ընթացքում  զգալով  երկրորդ  հարկի  չարագուշակ  թեքությունը : 4  Տոկիո Սումիդա  գետի  վրա  ծանր  ամպեր  էին  կախված :  Նա  ընթացող  շոգենավի  պատուհանից  Մուկոջիմայի  սակուրաներին  էր  նայում :  Ծաղկած  բալենիները  նրա  աչքին  քրչերի  նման  թշվառ  էին  երևում :  Սակայն  նա  Էդոյի  ժամանակաշրջանից  Մուկոջիմայում  ծաղկող  բալենիների  մեջ  ինքն  իրեն  էր  տեսնում : 5  Ես Նա ,  ավագ  ընկերոջ  հետ  մի  սրճարանի  սեղանի  շուրջ  նստած ,  անվերջ  ծխախոտ  էր  ծխում :  Նա  համարյա  չէր  խոսում :  Բայց  ուշադիր  լսում  էր  ավագ  ընկերոջ  խոսքերը : - Այսօր  կես  օր  մեքենա  եմ  քշել : - Ինչ - որ  բա՞ն  էր  եղել : Ընկերը ,  կզակը  ձեռքերի  մեջ  առած ,  անհոգ  պատասխանեց : - Չէ ,  պարզապես  ուզում  էր  քշել : Այս  բառերը  ազատագրեցին  նրան ,  տարան  նրան  անծանոթ  մի  աշխարհ՝  աստվածներին  մոտ « եսի »  աշխարհը :  Նա  մի  տեսակ  ցավ  զգաց :  Միևնույն  ժամանակ  ուրախություն  զգաց : Սրճարանը  փոքր  էր :  Պան  աստծո  նկարի  տակ  կարմիր  ծաղկամանի  մեջ  տնված  կաուչուկի  ծառի  հաստլիկ  տերևներ  էին  անփույթ  կախված : 6  Հիվանդություն Նա  անդադար  փչող  ծովի  քամու  մեջ  բացել  էր  անգլերենի  բառարանը  և  մատներով  բառեր  էր  փնտրում : Talaria - թևերով  կոշիկ ,  սանդալ Tale-  պատմություն Talipot- Արևելյան  Հնդկաստանում  աճող  արմավենի :  Բնի  բարձրությունը  հիսունից  հարյուր  ֆուտ  է ,  իսկ  տերևներն  օգտագործվում  են  որպես  անձրևանոց ,  հովհար  կամ  գլխարկ :  Ծաղկում  է  յոթանասուն  տարին  մեկ  անգամ … Նրա  երևակայությունը  հստակ  պատկերեց  այդ  արմավենու  ծաղիկները :  Այդ  պահին  կոկորդում  մինչև  հիմա  չիմացած  քոր  զգաց  և  անգիտակցաբար  թուք  բաց  թողեց  բառարանի  վրա :  Թո՞ւք :  Բայց  դա  թուք  չէր :  Նա  մտածեց  իր  կարճ  կյանքի  մասին  ու  ևս  մեկ  անգամ  պատկերացրեց  արմավենու  ծաղիկները :  Հեռու  ծովերից  այն  կողմ  վեր  խոյացող  արմավենու  ծաղիկները : 7  Նկար Նա  հանկարծակի ,  դա  իսկապես  հանկարծակի  էր ,  մի  գրախանութի  դիմաց  կանգնած  Վան  Գոգի  նկարների  հավաքածուն  էր  նայում ,  երբ  հանկարծ  հասկացավ ,  թե  ինչ  է  կերպարվեստը :  Իհարկե ,  Վան  Գոգի  նկարների  այդ  հավաքածուն  լուսանկարների  հավաքածու  էր :  Սակայն  նույնիսկ  լուսանկարների  մեջ  նա  զգաց  բնության  թարմությունը : Այդ  նկարների  հանդեպ  զգացած  խանդավառությունը  նորացրեց  նրա  աշխարհայացքը :  Նա  մի  օր  սկսեց  անսահման  ուշադրություն  դարձնել  ծառի  ճյուղերի  գալարներին  և  կանանց  այտերի  կորությանը : Մի  անձրևոտ  աշնանային  երեկո  նա  արվարձաններից  մեկի  հեծանվային  կամրջի  տակով  էր  անցնում :  Կամուրջի  մյուս  կողմում  մի  բեռնատար  վագոն  էր  կանգնած :  Նա ,  այդտեղով  անցնելով ,  այնպիսի  զգացողություն  ունեցավ ,  որ  ուրիշ  մեկը  նույնպես  անցել  է  այդ  ճանապարհով :  Ո՞վ   Հիմա  ինքն  իրեն  այդ  հարցը  տալու  կարիք  չկար   Քսաներեք  տարեկան  նրա  սրտում  ականջը  կտրած  մի  հոլանդացի ,  ծխամորճը  բերանում ,  սուր  հայացքով  այդ  մռայլ  տեսարանն  էր  նայում  8  Կայծ Նա ,  անձրևից  թրջված ,  քայլում  էր  ասֆալտի  վրայով   Անձրևը  բավականին  ուժգին  էր   Նա  անձրևափոշու  ամենատարած  սփռվածության  միջից  ռեզինի  վերարկուի  հոտ  զգաց  Այդ  ժամանակ  նրա  աչքի  առաջ  մի  էլեկտրալար  մանուշակագույն  կայծ  արձակեց   Մի  տեսակ  հուզվեց   Նրա  բաճկոնի  գրպանում  թաքնված  էր  ընկերների  հետ  հրատարակող  հանդեսի  համար  գրած  ձեռագիրը   Նա ,  անձրևի  միջով  քայլելով ,  մեկ  անգամ  ևս  վեր  նայեց  էլեկտրալարին   Լարը  դեռ  սուր  կայծեր  էր  արձակում   Իր  կյանքի  ընթացքում  նա  առանձնապես  ոչինչ  չէր  ուզել   Միայն  այս  մանուշակագույն  կայծը՝  երկնքում  փայլող  այս  հիասքանչ  կայծը ,  նույնիսկ  կյանքի  հետ  փոխելու  գնով  ուզում  էր  որսալ  9  Դիակ Բոլոր  դիակների  բութ  մատներից  պիտակներ  էին  կախված   Պիտակների  վրա  գրված  էին  նրանց  անունները ,  տարիքը  և  այլն   Նրա  ընկերը ,  մեջքը  թեքած ,  հմուտ  շարժելով  վիրահատական  դանակը ,  դիակներից  մեկի  դեմքի  կաշին  էր  անջատում   Կաշվի  տակ  գեղեցիկ ,  դեղին  ճարպ  էր  Նա  նայում  էր  այդ  դիակին   Դա  նրան  պետք  էր  մի  պատմվածք՝  հին  ժամանակների  թեմայով  մի  պատմվածք  գրելու  համար   Սակայն  փտած  ծիրանի  հոտ  ունեցող  դիակի  գարշահոտը  տհաճ  էր   Նրա  ընկերը ,  հոնքերը  խոժոռած ,  լուռ  դանակն  էր  շարժում  - Այս  օրերին  դիակներն  էլ  չեն  հերիքում   Այսպես  ասաց  ընկերը   Մինչև  գլխի  ընկներ ,  նրա  մոտ  արդեն  պատրաստի  պատասխան  կար  « Եթե  ինձ  դիակները  չհերիքեին ,  ես  առանց  խղճի  խայթի  մարդ  կսպանեի »    Բայց ,  իհարկե ,  այդ  պատասխանը  միայն  նրա  մտքում  հնչեց  10  Ուսուցիչ Նա  մի  մեծ  կաղնու  տակ  ուսուցչի [2]  գիրքն  էր  կարդում   Աշնանային  արևի  շողերի  մեջ  կաղնու  ծառի  նույնիսկ  մի  տերև  էլ  չէր  շարժվում   Ինչ - որ  տեղ  հեռու  երկնքում  մի  կշեռք  դրա  վրա  դրված  ապակե  ափսեները  հավասարակշռության  մեջ  էր  պահում   Ուսուցչի  գրքերը  կարդալիս  նա  միշտ  այս  տեսարանն  էր  պատկերացնում  11  Լուսաբաց Գիշերը  քիչ - քիչ  բացվում  էր   Նա  մի  օր  մի  քաղաքի  անկյունի  ընդարձակ  շուկան  էր  դիտում   Շուկայում  խմբված  մարդիկ  ու  մեքենաները  վարդագույն  էին  ներկված  Նա  ծխախոտ  վառեց  ու  լուռ  առաջ  քայլեց  շուկայի  միջով   Մի  նիհար ,  սև  շուն  հանկարծ  նրա  վրա  հաչաց   Բայց  նա  չվախեցավ   Դեռ  ավելին ,  նույնիսկ  սիրեց  այդ  շանը  Շուկայի  մեջտեղում  մի  սոսի  էր  ճյուղերը  չորս  կողմ  փռել   Նա  կանգնեց  արմատների  մոտ  ու  ճյուղերի  միջով  վեր  նայեց  երկինք   Երկնքում՝  հենց  նրա  գլխավերևում ,  մի  աստղ  էր  փայլում   Դա  նրա  կյանքի  քսանհինգերորդ  տարին  էր  և  ուսուցչի  հետ  ծանոթանալու  երրորդ  ամիսը  12  Ռազմական  նավահանգիստ Սուզանավի  ներսում  կիսախավար  էր   Նա ,  չորս  կողմից  մեխանիզմներով  շրջապատված ,  մեջքը  կորացրել  էր  ու  փոքրիկ  ակնապակիներին  էր  նայում   Դրանց  մեջ  արտացոլվում  էր  ռազմանավահանգստի  տեսարանը  - Այնտեղ  երևի « Կոնգոն » [3]  էլ  է  երևում   Մի  ռազմածովային  սպա  սկսեց  նրա  հետ  խոսել  Նա ,  քառակուսի  ոսպնյակով  ռազմանավերը  նայելով ,  չգիտես  ինչու  հոլանդական  մաղադանոսը  հիշեց   Այն  մաղադանոսը ,  որ  մի  բաժինը  երեսուն  սեն  արժեցող  սթեյքի  վրա  աղոտ  բույր  է  արձակում  13  Ուսուցչի  մահը Նա  անձրևից  հետո  փչող  քամու  միջով  քայլում  էր  մի  նոր  կայանի  կառամատույցով   Երկինքը  դեռ  մռայլ  էր   Կառամատույցի  մյուս  կողմում  երեք - չորս  երկաթուղու  բանվորներ ,  միասին  քլունգները  վեր  ու  վար  անելով ,  բարձրաձայն  երգում  էին   Քամին  բանվորների  երգն  ու  զգացմունքները  կտոր - կտոր  էր  անում   Նա  նույնիսկ  ծխախոտը  չվառեց  և  ուրախությանը  մոտ  տառապանք  զգաց  « Ուսուցիչը  մահամերձ  է »,-  ասող  հեռագիրը  վերարկուի  գրպանը  խոթած  Մացույամա  լեռան  կողմից  առավոտվա 6- ին  Տոկիո  մեկնող  գնացքը ,  գունատ  ծուխ  արձակելով ,  գալարվելով  սկսեց  մոտենալ  14  Ամուսնություն Նա  ամուսնության  հաջորդ  օրը  կնոջը  նախատեց ,-  Ինչ  եկել  ես ,  անիմաստ  ծախսեր  ես  անում   Սակայն  սա  ոչ  թե  իր  հանդիմանանքն  էր ,  այլ  մորաքրոջ ,  որ  պնդում  էր ,-  Ասա՛   Կինը  նրանից  էլ ,  մորաքրոջից  էլ  ներողություն  խնդրեց   Նրանց  համար  գնած  նարգիզների  ծաղկամանը  ձեռքը  բռնած  15  Նրանք Նրանք  խաղաղ  ապրում  էին   Բանանի  ծառի  մեծ  տերևի  ստվերում   Քանի  որ  նրանց  տունը  Տոկիոյից  գնացքով  մեկ  ժամից  ավել  տևող  ծովափնյա  քաղաքում  էր  16  Բարձ Նա  վարդի  բույր  ունեցող  հոռետեսությունը  բարձ  էր  սարքել  ու  Անատոլ  Ֆրանս  էր  կարդում   Այդպես  էլ  չնկատեց ,  որ  բարձի  մեջ  կենտավրոս  կար  17  Թիթեռ Ջրիմուռների  հոտով  լցված  քամու  մեջ  մի  թիթեռ  էր  թռվռում   Նա  ընդամենը  մի  վայրկյան  իր  չորացած  շուրթերի  վրա  զգաց  թիթեռի  թևերի  հպումը   Բայց  նրա  շուրթերին  դրոշմված  թևերի  փոշին  մի  քանի  տարի  հետո  դեռ  փայլելու  էր  18  Լուսին Նա  մի  հյուրանոցի  աստիճանների  մեջտեղում  հանկարծ  այդ  կնոջը  տեսավ   Ցերեկ  էր ,  բայց  կնոջ  դեմքն  ասես  լուսնի  լույսի  մեջ  լիներ   Նա ,  կնոջը  նայելով ( նրանք  առաջին  անգամ  էին  իրար  տեսնում ),  մինչև  հիմա  չապրած  տխրություն  զգաց … 19  Արհեստական  թևեր Նա  Անատոլ  Ֆրանսից  անցավ  տասնութերորդ  դարի  փիլիսոփաներին   Բայց  Ռուսոյին  մոտ  չգնաց   Երևի  նրա  համար ,  որ  նրա  էության  մի  կողմը ,  այն  որ  հեշտ  տրվում  է  կրքերին ,  Ռուսոյին  մոտ  էր   Նրա  էության  մյուս  կողմը ,  այն  որ  սառն  է  ու  բանական ,  ընտրեց « Կանդիդի »  հեղինակին  Քսանինը  տարեկանում  նրա  կյանքը  նույնիսկ  մի  փոքր  էլ  պայծառ  չէր   Բայց  Վոլտերը  նրան  արհեստական  թևեր  տվեց  Նա  արհեստական  թևերը  բացեց  ու  հեշտությամբ  վեր  ճախրեց  երկինք   Նույն  ժամանակ  բանականության  լույսով  լցված  կյանքի  ուրախություններն  ու  տխրությունները  ետևում  թողեց   Նա ,  թշվառ  քաղաքների  վրա  հեգնանք  ու  ծիծաղ  նետելով ,  անխոչնդոտ  ուղիղ  դեպի  արևը  բարձրացավ   Արհեստական  թևերը  արևի  լույսից  վառված  ու  ծովի  հատակը  ընկած - մեռած  հին  հույնի  մասին  ասես  մոռանալով  20  Շղթաներ Նրանք  ամուսիններով  նրա  խորթ  ծնողների  հետ  նույն  տանը  սկսեցին  ապրել   Որոհետև  նա  մի  թերթի  խմբագրություն  էր  աշխատանքի  ընդունվել   Նա  ապավինել  էր  դեղին  թղթի  վրա  գրված  պայմանագրին   Սակայն  հետո  հասկացավ ,  որ  պայմանագրով  խմբագրությունը  ոչ  մի  պարտականություն  չուներ ,  միայն  ինքն  էր  պարտականություններ  շալակել  21  Խելագարի  դուստրը Ամպամած  եղանակին  երկու  ռիկշաներ  վազում  էին  գյուղի  անմարդ  ճանապարհով   Այն ,  որ  ճանապարհը  դեպի  ծով  էր  տանում ,  պարզ  էր  միայն  նրանից ,  որ  ծովի  քամի  էր  փչում   Նա ,  նստած  հետևի  ռիկշային  և  ենթադրելով ,  որ  այս  ռանդևուն  հետաքրքիր  չի  լինելու ,  մտածում  էր ,  թե  ինչն  է  իրեն  այստեղ  բերել   Դա  հաստատ  սերը  չէր   Եթե  սերը  չէր …  պատասխանից  խուսափելու  համար  նա  պետք  է  մտածեր ,-« Ինչևէ ,  մենք  հավասար  ենք »   Առջևի  ռիկշայում  նստածը  խելագարի  աղջիկն  էր   Դեռ  ավելին ,  նրա  փոքր  քույրը  խանդից  ինքնասպան  էր  եղել  « Էլ  ոչինչ  չես  կարող  անել »   Նա  խելագարի  դստեր  ՝միայն  ուժեղ  կենդանական  բնազդներ  ունեցող  դստեր  հանդեպ  ինչ - որ  ատելություն  էր  զգում  Այդ  ընթացքում  երկու  ռիկշաները  ծովի  հոտ  ունեցող  գերեզմանի  մոտով  էին  անցնում   Խեցապատ  ցանկապատի  ներսում  մի  քանի  սևացած  շիրմաքարեր  էին  երևում   Նա ,  նայելով  շիրմաքարերից  այն  կողմ  աղոտ  փայլող  ծովին ,  հանկարծ  սկսեց  արհամարհել  նրա  ամուսնուն՝  այդ  կնոջ  սիրտը  գրավել  չկարողացած  ամուսնուն  22  Մի  նկարիչ Դա  մի  ամսագրի  պատկերազարդում  էր   Բայց  տուշով  նկարված  աքլորի  պատկերը  վառ  անհատականություն  ուներ   Նա  ընկերներից  մեկին  հարցրեց  դրա  նկարչի  մասին  Մեկ  շաբաթ  անց  այդ  նկարիչը  նրան  այցելեց   Դա  նրա  կյանքի  ամենանշանակալից  իրադարձություններից  էր   Նա  այդ  նկարների  մեջ  բոլորին  աննկատ  պոեզիա  հայտնաբերեց   Ավելին ,  իր  իսկ  համար  անհայտ  իր  հոգին  հայտնաբերեց  Աշնանային  մի  ցուրտ  երեկո ,  մի  եգիպտացորեն  տեսնելով ,  նա  նկարչին  հիշեց   Երկար  ցողունով  եգիպտացորենը ,  անհարթ  տերևներով  զրահապատված ,  ամբարտակի  վրա  ի  ցույց  էր  դրել  նյարդերի  պես  բարակ  արմատները   Իհարկե ,  դա  նաև  նրա՝  այդքան  հեշտ  խոցելի  նրա  ինքնապատկերն  էր   Բայց  այս  բացահայտումը  նրան  միայն  ավելի  տխրեցրեց  « Արդեն  ուշ  է   Բայց  մեկ  էլ  տեսար …» 23  Նա Հրապարակը  մթնում  էր   Նա ,  մի  փոքր  հուզված ,  քայլում  էր  հրապարակով   Մեծ  շենքերը  փոքր - ինչ  արծաթագույն  ներկված  երկնքում  փայլեցնում  էին  լուսավորած  պատուհանները   Նա  ճանապարհի  եզրին  կանգնեց  և  նրան  սպասեց   Մոտ  հինգ  րոպե  անց  նա ,  ուժասպառ  տեսքով ,  մոտեցավ  նրան   Բայց  նրան  տեսնելով ,  ասաց ,-  Հոգնած  եմ ,-  ու  ժպտաց   Նրանք  ուս  ուսի  տված  քայլեցին  կիսախավար  հրապարակով   Դա  նրանց  մոտ  առաջին  անգամ  էր   Նրա  հետ  լինելու  համար  նա  ամեն  ինչ  պատրաստ  էր  թողնել  Երբ  նրանք  մեքենա  նստեցին ,  այդ  կինը  նայեց  նրան  և  ասաց ,-  Դու  չե՞ս  փոշմանի   Նա  անկեղծորեն  պատասխանեց ,-  Չեմ  փոշմանի   Կինը  նրա  ձեռքը  սեղմեց  ու  ասաց  - Ես  էլ  չեմ  փոշմանի ,  բայց …    Նրա  դեմքն  այդ  պահին  էլ  ասես  լուսնի  լույսի  մեջ  լիներ  24  Ծննդաբերություն Նա ,  շարժական  դռան  մոտ  կանգնած ,  նայում  էր ,  թե  ինչպես  է  սպիտակ  խալաթ  հագած  մանկաբարձը  լողացնում  երեխային   Ամեն  անգամ ,  երբ  օճառն  աչքերն  էր  ընկնում ,  երեխան  սրտառուչ  խոժոռում  էր  դեմքը   Ու  բարձր  ձայնով  շարունակ  լաց  էր  լինում   Նա ,  մկան  ձագի  հոտ  հիշեցնող  երեխայի  հոտը  զգալով ,  ակամայից  մտածում  էր ,-« Տեսնես  ինչու՞  է  նա  ծնվել   Այս  տառապանքներով  լի  աշխարհ   Ինչո՞ւ  է  ինձ  նման  հայր  ունենալու  ճակատագրին  արժանացել »   Դա  նրա  առաջին  որդին  էր ,  որին  ծնել  էր  կինը  25  Ստրինդբերգ Նա ,  դռան  մոտ  կանգնած ,  ծաղկած  նռնենիների  ու  լուսնի  լույսի  միջով  նայում  էր ,  թե  ինչպես  են  մի  քանի  թափթփված  տեսքով  չինացիներ  մաջոնգ  խաղում   Վերադառնալով  սենյակ՝  կարճլիկ  լամպի  ներքո  սկսեց « Խենթի  խոստովանությունը »  կարդալ   Բայց  երկու  էջ  էլ  չկարդացած ,  դառը  ժպտած   Ստրինդբերգն  էլ  սիրելիին՝  կոմսուհուն  ուղղված  նամակում  ստեր  էր  գրում ,  ճիշտ  իր  իսկ  ստերի  նման  26  Հին  աշխարհ Գունաթափ  Բուդդաները ,  երկնաբնակները ,  ձիերը ,  լոտոսի  ծաղիկները  նրան  ճնշում  էին   Նա ,  դրանց  նայելով ,  ամեն  ինչ  մոռացել  էր   Խելագարի  աղջկա  ձեռքից  իրեն  ազատած  բարի  բախտը  նույնիսկ  27  Սպարտական  դաստիարակություն Նա  ընկերոջ  հետ  մի  նրբանցքով  քայլում  էր   Ուղիղ  դիմացից  ամպհովանի  ունեցող  մի  ռիկշա  մոտեցավ   Անսպասելիորեն ,  դրա  վրա  նստած  էր  երեկվա  այն  կինը   Կինը  ընկերոջ  մոտ  նրան  բնականաբար  չողջունեց  - Գեղեցկուհի  է ,  չէ՞   Այսպես  ասաց  նրա  ընկերը  Նա ,  փողոցի  ծայրի  գարնանային  լեռներին  նայելով ,  առանց  վարանելու  պատասխանեց ,-  Իսկապես  գեղեցկուհի  է  28  Սպանություն Գյուղի՝  արևով  լցված  ճանապարհից  կովի  կղկղանքի  հոտ  էր  գալիս   Նա ,  քրտինքը  սրբելով ,  զառիվեր  ճանապարհն  էր  բարձրանում   Ճանապարհի  երկու  կողմերում  հասունացած  գարին  հաճելի  բույր  էր  արձակում  –  Սպանի՛ր ,  սպանի՛ր …   Նրա  շուրթերը  շարունակ  կրկնում  էին  այս  բառերը   Բայց  ո՞ւմ   Կարծես  թե  պարզ .  նա  հիշեց  խղճուկ ,  մազերը  կարճ  կտրած  տղամարդուն  Դեղնած  գարու  ետևում  երևաց  կաթոլիկ  եկեղեցու  տաճարի  գմբեթը  29  Ձև Մի  մետաղյա  սափոր  էր   Թելանման  նախշերով  այդ  սափորից  նա  սովորեց  գնահատել « ձևի »  գեղեցկությունը  30  Անձրև Նա  մեծ  մահճակալի  վրա  նրա  հետ  տարբեր  բաներից  էր  խոսում   Ննջասենյակի  պատուհանից  այն  կողմ  անձրև  էր  գալիս   Շուշանները  անձրևից  սկսել  էին  փտել   Կնոջ  դեմքը  առաջվա  պես  ասես  լուսնի  լույսի  մեջ  լիներ   Բայց  նրա  հետ  խոսելիս  նա  ձանձրանում  էր   Լուռ  ծխախոտ  վառելով՝  նա  հիշեց ,  որ  արդեն  յոթ  տարի  է ,  որ  այս  կնոջ  հետ  հանդիպում  է  « Ես  արդյոք  սիրո՞ւմ  եմ  այս  կնոջը »    Նա  ինքն  իրեն  հարցրեց   Նույնիսկ  իր՝  ինքն  իրեն  ուշադիր  զննող  իր  համար  պատասխանն  անսպասելի  էր  « Ես  դեռ  սիրում  եմ »   31  Մեծ  երկրաշարժ [5] Որոշ  առումով  հասած  ծիրանի  հոտի  էր  նման   Հրդեհի  թողած  ավերակների  վրայով  քայլելով՝  նա  այդ  հոտը  զգաց  ու  մտածեց ,  որ  կիզող  արևի  տակ  փտած  դիակների  հոտն  այնքան  էլ  վատը  չէր   Բայց  երբ  տեսավ  լճակի  դիմաց  կուտակված  դիակները ,  հասկացավ ,  որ « սարսափ »  բառը  զգացմունքային  տեսակետից  ամենևին  էլ  չափազանցություն  չէր   Նրան  հատկապես  հուզեց  տասներկու - տասներեք  տարեկան  երեխայի  դիակը   Նա ,  այդ  դիակին  նայելով ,  նախանձին  մոտ  մի  բան  զգաց  « Նրանք ,  ում  աստվածները  սիրում  են ,  շուտ  են  մահանում »,-  նա  հիշեց  այս  բառերը   Նրա  քրոջ  ու  խորթ  եղբոր  տները  վառվել  էին   Սակայն  քրոջ  ամուսնու՝  սուտ  վկայություն  տալու  համար  պատիժը  հետաձգել  էին  « Երանի  բոլորը  մեռնեին »    Նա ,  կանգնած  ավերակների  մեջ ,  չէր  կարողանում  չմտածել  այդ  մասին  32  Կռիվ Նա  խորթ  եղբոր  հետ  կռիվ  էր  անում   Կասկած  չկար ,  որ  նրա  պատճառով  եղբորը  հաճախ  էին  ճնշում   Միևնույն  ժամանակ  կասկած  չկար ,  որ  եղբոր  պատճառով  նա  իր  ազատությունն  էր  կորցնում   Ազգականները  շարունակ  ասում  էին  եղբորը ,-  Նրանից  օրինակ  վերցրու   Բայց  դա  նրա  համար  ոտքն  ու  ձեռքը  կապելու  պես  մի  բան  էր   Կռվելով՝  նրանք  գլորվեցին  մինչև  պատշգամբի  ծայրը   Պատշգամբից  այն  կողմ՝  այգում ,  հնդկական  եղրևանու  մի  ծառ  կար ,  նա  մինչև  հիմա  հիշում  է   Անձրևոտ  երկնքի  տակ  դրա  կրակ  արձակող  ծաղիկներն  էին  ծաղկել  33  Հերոս Նա  մի  օր  Վոլտերի  տան  պատուհանից  բարձր  սարին  էր  նայում   Ձնածածկ  սարի  վրա  անգամ  բազեի  շողք  չկար   Բայց  մի  կարճահասակ  ռուս  համառորեն  փորձում  էր  սարը  բարձրանալ  Երբ  Վոլտերի  տանն  էլ  գիշեր  եկավ ,  նա  լամպի  լույսի  տակ  այս  բանաստեղծությունը  գրեց   Լեռնային  ճանապարհը  բարձրացած  ռուսին  հիշելով  Դու ,  որ  ամենից  շատ  ես  պահել  տասը  պատվիրանները Ամենից  շատ  ես  և  դրանք  խախտել  Դու ,  որ  ամենից  շատ  ես  ժողովրդին  սիրել , Ամենից  շատ  ես  և  նրան  արհամարհել  Դու ,  որ  ամենից  շատ  էիր  ձգտում  կատարելության , Բոլորից  էլ  լավ  գիտեիր  իրականությունը  Դու  մեր  արևելքում  ծնված Ծաղիկների  բույր  ունեցող  էլեկրաքարշն  ես  34  Գույներ Նա ,  երեսուն  տարեկան ,  չգիտես  երբվանից  սիրում  էր  մի  անբնակ  տարածք   Այնտեղ  միայն  մամուռ  էր  աճում ,  որի  վրա  աղյուսներ  ու  կղմինդրի  կոտրվածքներ  էին  թափված   Բայց  դա  նրա  համար  Սեզանի  բնանկարներից  չէր  տարբերվում  Նա  հիշեց  յոթ - ութ  տարի  առաջվա  իր  կիրքը   Միևնույն  ժամանակ  բացահայտեց ,  որ  յոթ - ութ  տարի  առաջ  նա  չգիտեր ,  թե  ինչեր  են  գույները  35  Խամաճիկ Նա  ուզում  էր  բուռն  կյանքով  ապրել ,  որպեսզի  երբ  էլ  մեռնի ,  ափսոսանք  չունենա   Սակայն  առաջվա  պես  իրեն  որդեգրած  ծնողների  և  մորաքրոջ  հետ  զուսպ  կյանք  էր  վարում   Դա  նրա  կյանքի  վրա  և  լույս  էր  գցում ,  և  ստվեր   Նա  մի  հագուստի  խանութում  խամաճիկ  տեսավ  և  մտածեց ,  թե  ինչքան  է  ինքը  նման  այս  տիկնիկին   Բայց  նրա  գիտակցությունից  դուրս  գտնվող  եսը ,  այսպես  ասած ,  նրա  երկրորդ  եսը ,  արդեն  սկսել  էր  այդ  տրամադրությունը  մի  պատմվածքի  մեջ  ընդգրկել  36  Հոգնածություն Նա  մի  ուսանողի  հետ  քայլում  էր  խոտի  դաշտով  - Դուք  երևի  դեռ  ապրելու  ուժեղ  ցանկություն  ունեք ,  չէ՞  - Այո ,  բայց  երևի  դուք  էլ … - Ես  դա  չունեմ   Միայն  ստեղծագործելու  ցանկություն  ունեմ  Նա  իրականում  այդպես  էր  զգում   Նա  իր  իսկ  համար  աննկատ  հետաքրքրությունը  կորցրել  էր  կյանքի  նկատմամբ  - Ստեղծագործելու  ցանկությունն  էլ  է  ապրելու  ցանկություն  Նա  ոչինչ  չպատասխանեց   Խոտերի  կարմիր  գլխիկների  վերևում  հրաբուխն  էր  երևում   Նա  այդ  հրաբխի  նկատմամբ  նախանձի  նման  մի  բան  զգաց   Սակայն  ինքն  էլ  չհասկացավ ,  թե  ինչու  37  Կոշիբիտո Նա  հանդիպեց  մի  կնոջ ,  որը  տաղանդով  կարող  էր  իր  հետ  մրցել   Բայց  նա  գրեց « Կոշիբիտոն » ( Մարդը  Հոկուրիկուից )  ու  այլ  բանաստեղծություններ  և  կարողացավ  ճգնաժամից  խուսափել   Սակայն  դա  բերեց  մի  տրտմություն ,  ասես  ծառի  բնին  սառած - կպած  ձյունը  պոկեին  Քամու  մեջ  պարում  է  եղեգի  գլխարկը Չի  ուզում  ընկնել  այն  գետնին Իմ  անվան  համար  ի՞նչ  ափսոսամ Ափսոսում  եմ  միայն  քեզ  համար  38  Վրեժ Դա  պղպեղածառերի  մեջ  գտնվող  մի  հյուրանոցի  պատշգամբում  էր   Նա  այնտեղ ,  նկարելով ,  մի  տղայի  հետ  էր  խաղում   Յոթ  տարի  առաջ  կապերը  խզած  խելագարի  դստեր  որդին  էր   Խելագարի  դուստրը  ծխախոտ  էր  վառել  ու  նրանց  էր  նայում   Նա  ծանր  սրտով  գնացքներ  ու  ինքնաթիռներ  էր  նկարում   Տղան ,  բարեբախտաբար ,  նրա  որդին  չէր   Բայց  նրա  համար  տանջալից  էր  լսել ,  թե  ինչպես  է  իրեն « քեռի »  կոչում  Երբ  տղան  ինչ - որ  տեղ  գնաց ,  խելագարի  դուստրը ,  ծխախոտ  ծխելով ,  հաճոյախոսելու  պես  ասաց  - Երեխան  քեզ  նման  է ,  չէ՞  - Նման  չի ,  նախ  և  առաջ …   - Բայց  ասում  են ,  չէ՞ ,  նախածննդյան  շրջանի  ազդեցության  մասին  Նա  լուռ  հայացքը  թեքեց   Բայց  հոգու  խորքում  այդ  կնոջը  խեղդելով  սպանելու  դաժան  ցանկություն  ունեցավ  39  Հայելիներ Նա  սրճարանի  մի  անկյունում  ընկերոջ  հետ  զրուցում  էր   Նրա  ընկերը  խորոված  խնձոր  էր  ուտում  ու  ցրտերի  մասին  էր  խոսում    Նա  այդ  խոսակցության  մեջ  մի  հակասություն  տեսավ  - Դու  դեռ  ամուրի  ես ,  չէ՞  - Չէ ,  մյուս  ամիս  ամուսնանալու  եմ  Նա  ակամա  լռեց   Սրճարանի  պատի  հայելիները  նրա  բազմաթիվ  կերպարանքներն  էին  արտացոլում   Սառնորեն ,  կարծես  սպառնալով … 40  Երկխոսություն - Ինչո՞ւ  ես  դու  ներկայիս  հասարակական  կառուցվածքի  վրա  հարձակվում  - Որովհետև  տեսնում  եմ  կապիտալիզմի  ծնած  չարիքները  - Չարիքնե՞րը   Ես  էլ  կարծում  էի ,  դու  չարիքի  ու  բարիքի  տարբերությունները  չես  ընդունում   Իսկ  ի՞նչ  կասես  քո  կյանքի  մասին  Նա  այսպես  հրեշտակի  հետ  երկխոսություն  ունեցավ   Այն  հրեշտակի ,  որ  անթերի  մետաքսե  գլխարկ  էր  կրում  41  Հիվանդություն Նրան  վրա  էր  տվել  անքնությունը   Ֆիզիկապես  նույնպես  տկարացել  էր   Մի  քանի  բժիշկներ  նրա  հիվանդությանը  ամեն  մեկը  մի  քանի  ախտորոշում  տվեցին   Ստամոքսի  բարձր  թթվայնություն ,  ստամոքսի  ատոնիա ,  չոր  պլևրիտ ,  նյարդային  պոռթկում ,  քրոնիկ  շաղկապենաբորբ ,  ուղեղի  հոգնածություն … Սակայն  նա  ինքը  գիտեր  իր  հիվանդությունը   Դա  իր  հանդեպ  տածած  ամոթն  էր  ու  նրանց  հանդեպ  զգացած  վախը   Իր  իսկ  արհամարհած  հասարակության  հանդեպ … Մի  մռայլ ,  ձյան  ամպերով  լի  կեսօր  նա ,  վառած  ծխախոտը  բերանին ,  սրճարանի  անկյունում  լսում  էր  պատեֆոնից  հնչող  երաժշտությունը   Նրա  տրամադրության  հետ  խոսող  երաժշտություն  էր   Նա  սպասեց ,  որ  մեղեդին  վերջանա ,  մոտեցավ  պատեֆոնին  և  նայեց  սկավառակի  պիտակին  Magic Flute – Mozart Նա  անմիջապես  հասկացավ   Տաս  պատվիրանները  խախտած  Մոցարտն  էլ  է  հաստատ  տառապել   Բայց  դժվար  թե  իր  նման   Նա  գլուխը  կախ ,  լուռ  վերադարձավ  իր  սեղանին  42  Աստվածների  ծիծաղը Նա ,  երեսունհինգ  տարեկան ,  քայլում  էր  սոճու  արևոտ  անտառում   Հիշելով  երկու - երեք  տարի  առաջ  իր  իսկ  գրած  ՝ « Աստվածները ,  դժբախտաբար ,  մեզ  պես  չեն  կարող  ինքնասպան  լինել »  բառերը  43  Գիշեր Գիշերը  նորից  վրա  եկավ   Փոթորկած  ծովը  աղջամուղջի  մեջ  անընդհատ  ծովի  փրփուր  էր  ափ  շպրտում   Նա  այս  երկնքի  տակ  իր  կնոջ  հետ  երկրորդ  անգամ  ամուսնացավ   Դա  նրանց  ուրախություն  պատճառեց   Բայց  միևնույն  ժամանակ  տառապանք  բերեց   Երեք  երեխաները  նրանց  հետ  ծովի  խորքի  կայծակին  էին  նայում   Կինը  երեխաներից  մեկին  գրկել  էր  ու  արցունքներն  էր  զսպում  - Այնտեղ  մի  նավ  է  երևում ,  չէ՞  - Հա  - Կայմը  երկու  կես  եղած  նավ  44  Մահ Նա ,  օգտվելով  նրանից ,  որ  մենակ  էր  քնած ,  փորձեց  գոտին  կապել  պատուհանի  ճաղավանդակից  ու  կախվել   Բայց  երբ  վիզը  մտցրեց  գոտու  մեջ ,  հանկարծ  մահից  վախեցավ   Բայց  ոչ  նրա  համար ,  որ  վախեցավ  մահից  առաջ  տանջվելուց   Նա  վերցրեց  գրպանի  ժամացույցը  ու  երկրորդ  անգամ  փորձեց  կախվել   Մի  քիչ  ցավ  զգալուց  հետո  ամեն  ինչ  սկսեց  աղոտ  երևալ   Եթե  կարողանա  այստեղով  անցնել ,  անկասկած  կմահանա   Նայեց  ժամացույցի  սլաքներին ,  տեսավ ,  որ  իր  տառապանքը  տևել  էր 1  րոպե 20  վայրկյան   Պատուհանի  ճաղերից  այն  կողմ  մթություն  էր   Սակայն  խավարի  մեջ  լսվում  էր  աքլորի  կատաղի  ճիչը  45 Divan Divan- ը  ևս  մեկ  անգամ  փորձեց  նրա  հոգուն  նոր  ուժ  հաղորդել   Դա  նրա  չիմացած « արևելքի  Գյոթեն »  էր   Նա  տեսավ  բարիքի  ու  չարիքի  հակառակ  ափին  հանգիստ  կանգնած  Գյոթեին  ու  հուսահատությանը  մոտ  նախանձ  զգաց   Բանաստեղծ  Գյոթեն  նրա  համար  բանաստեղծ  Քրիստոսից  էլ  մեծ  էր   Այս  բանաստեղծի  հոգում  ոչ  միայն  Պերսեպոլիսն  ու  Գողգոթան  էին ,  այլև  Արաբիայի  վարդերն  էին  ծաղկում   Եթե  մի  քիչ  ուժ  ունենար ,  որ  գնար  այս  պոետի  հետքերով …  Նա  մինչև  վերջ  կարդաց « Դիվանը »  և  ուժեղ  հուզմունքը  հանդարտվելուց  հետո  չկարողացավ  չարհամարհել  ինքն  իրեն ,  որ  ծնվել  էր  որպես  կյանքի  ներքինի  46  Սուտ Նրա  քրոջ  ամուսնու  ինքնասպանությունը  հանկարծ  նրան  մեծ  հարված  հասցրեց   Հիմա  նա  պետք  է  քրոջ  ընտանիքի  մասին  էլ  հոգ  տաներ   Համենայն  դեպս  իր  իսկ  համար ,  նրա  ապագան  մթնշաղի  պես  աղոտ  էր   Նա ,  իր  հոգեկան  սնանկության  վրա  սառը  քմծիծաղելով ( նա  շատ  լավ  գիտեր  իր  իսկ  արատներն  ու  թուլությունները ),  շարունակում  էր  տարբեր  գրքեր  կարդալ   Բայց  նույնիսկ  Ռուսոյի « Խոստովանություն »  էր  լի  հերոսական  ստերով   Իսկ  ինչ  վերաբերվում  է « Վերածննդին »[6] …  Նա « Վերածննդի »  հերոսի  նման  խորամանկ  կեղծավորի  դեռ  չէր  հանդիպել   Միայն  Ֆրանսուա  Վիյոնը  նրա  սիրտը  նվաճեց   Նա  մի  քանի  բանաստեղծությունների  մեջ  հայտնաբերեց « Գեղեցիկ  ցուլը »   Կախաղանի  սպասող  Վիյոնի  կերպարը  նույնիսկ  նրա  երազներում  սկսեց  հայտնվել   Նա  մի  քանի  անգամ  փորձեց  Վիյոնի  նման  ընկնել  կյանքի  անդունդը   Սակայն  շրջապատը  և  ֆիզիկական  էներգիան  դա  թույլ  չտվեցին   Նա  քիչ - քիչ  նվաղում  էր   Ճիշտ  Սվիֆթի  տեսած  գագաթից  չորացող  ծառի  նման  47  Կրակի  հետ  խաղ Կնոջ  դեմքը  փայլում  էր   Ասես  ծագող  արևի  ճառագայթները  բարակ  սառույցին  դիպչելիս  լինեին   Նա  այդ  կնոջ  հանդեպ  համակրանք  էր  տածում   Սակայն  նրան  չէր  սիրում   Ավելին ,  նրա  մարմին  մատով  անգամ  չէր  դիպչել  - Ուզո՞ւմ  եք  մահանալ  - Այնքան  չեմ  ուզում  մահանալ ,  ինչքան  ձանձրացել  եմ  ապրելուց  Նրանք  այս  երկխոսությունից  հետո  որոշեցին  միասին  մեռնել  - Պլատոնիկ  ինքնասպանություն  - Պլատոնիկ  կրկնակի  ինքնասպանություն  Նա  չէր  կարող  չզարմանալ ,  թե  ինչքան  հանգիստ  է  48  Մահ Նրանք  չմահացան   Բայց  նա  միայն  մի  տեսակ  գոհ  էր  նրանից ,  որ  կնոջ  մարմնին  դեռ  մատով  չէր  դիպել   Կինը ,  ասես  ոչինչ  չէր  եղել ,  նրա  հետ  ինչ - որ  բաներից  էր  խոսում   Ավելին ,  նրան  կալիումի  ցիանիդի  մի  շիշ  տվեց  ու  ասաց ,-  Սա  որ  ունենանք ,  ուժեղ  կլինենք  Դա  անկասկած  նրա  հոգուն  ուժ  տվեց   Նա ,  հյուսած  աթոռին  նստած ,  հաճարենու  երիտասարդ  տերևներին  նայելով՝  չէր  կարողանում  չմտածել  այն  հանգստության  մասին ,  որ  նրան  բերելու  էր  մահը  49  Կարապի  խրտվիլակ Նա  վերջին  ուժերը  հավաքեց  ու  փորձեց  ինքնակենսագրություն  գրել   Սակայն  նույնիսկ  ինքն  իրեն  համար  անսպասելիորեն  այն  դժվար  էր  առաջ  գնում   Դա  նրանից  էր ,  որ  նրա  մոտ  դեռ  ինքնասիրություն ,  կասկածամտություն  ու  հաշվենկատություն  էր  մնացել   Նա  այսպիսի  ինքն  իրեն  չէր  կարող  չարհամարհել   Բայց  նրա  երկրորդ « եսը »  մտածում  էր ,- « Ում  կաշին  էլ  կլպենք ,  տակը  նույն  բանն  է »   « Պոեզիան  ու  ճշմարտությունը »  կոչվող  գիրքը  ասես  բոլոր  ինքնակենսագրությունների  վերնագիրը  լիներ   Նա  հստակ  գիտեր ,  որ  գեղարվեստական  ստեղծագործությունները  ոչ  բոլորին  են  հուզում   Նրա  աշխատանքը  կարող  էր  հուզել  միայն  իրեն  մոտ  մարդկանց ,  ովքեր  իր  նման  կյանք  են  ապրել   Նրան  այսպես  էր  թվում   Դրա  համար  նա  որոշեց  համառոտ  գրել  իր « Պոեզիան  ու  ճշմարտությունը »   « Ապուշի  կյանքը »  գրելուց  հետո  նա  մի  օգտագործված  ապրանքների  խանութում  պատահաբար  կարապի  խրտվիլակ  տեսավ   Դրա  գլուխը  բարձր  էր ,  բայց  ցեցերը  կերել  էին  դեղնած  թևերը   Նա  մտածեց  իր  կյանքի  մասին  ու  զգաց՝  ինչպես  են  վրա  տալիս  արցունքներն  ու  հեգնական  ժպիտը   Նրան  առջևում  սպասում  էր  միայն  խելագարություն  կամ  ինքնասպանություն   Նա ,  մթնշաղի  միջով  միայնակ  քայլելով ,  որոշեց  սպասել  ճակատագրին ,  որ  կգար  նրան  կործանելու  50  Գերի Նրա  ընկերներից  մեկը  խելագարվեց   Նա  այդ  ընկերոջ  հանդեպ  միշտ  ինչ - որ  կապվածություն  էր  զգացել   Դա  նրանից  էր ,  որ  նա  ընկերոջ  միայնությունը ,  ուրախ  դիմակի  տակ  թաքնված  միայնությունը ,  բոլորից  լավ  էր  իմացել   Այդ  ընկերոջ  խելագարվելուց  հետո  նա  երկու - երեք  անգամ  նրան  այցելեց  - Մեզ  չարքերն  են  տիրել ,  դարավերջի  չարքեր  կոչվածները   Ընկերը ,  ձայնը  ցածրացնելով ,  նրան  այսպիսի  բաներ  էր  ասում ,  իսկ  երկու - երեք  օր  հետո ,  ասում  են ,  տաք  աղբյուրներ  գնալու  ճանապարհին  վարդի  թերթեր  էր  ուտում   Երբ  այս  ընկերն  ընկավ  հիվանդանոց ,  նա  հիշեց ,  որ  նախկինում  նրան  տերակոտայից  կիսանդրի  էր  նվիրել   Դա  ընկերոջ  սիրելի « Ռևիզորի »  հեղինակի  կիսանդրին  էր   Նա  հիշեց ,  որ  Գոգոլն  էլ  է  խելագար  մեռել  ու  զգաց ,  որ  ինչ - որ  ուժ  է  նրանց  տիրել  Նա ,  ուժասպառ  եղած ,  Ռադիգեի  վերջին  բառերը  կարդաց  ու  նորից  լսեց  աստվածների  ծիծաղը   Այդ  բառերն  էին ,- « Աստծո  զինվորները  գալիս  են  ինձ  բռնելու »    Նա  փորձեց  պայքարել  իր  սնահավատության  ու  սենտիմենտալիզմի  դեմ   Բայց  ամեն  տեսակ  պայքար  նրա  համար  ֆիզիկապես  անհնարին  էր  « Դարավերջի  չարքերը »  նրան  անկասկած  բզկտում  էին   Նա  նախանձեց  միջնադարի  մարդկանց ,  որոնք  աստծո  վրա  հույս  էին  դնում   Բայց  աստծուն  հավատալ ,  աստծո  սիրուն  հավատալ ,  նա  ոչ  մի  կերպ  չէր  կարող   Այն  աստծուն ,  որին  նույնիսկ  Կոկտոն  էր  հավատացել  51  Պարտություն Գրիչը  բռնած  նրա  ձեռքը  սկսեց  դողալ   Նույնիսկ  թուքը  թափվեց   Բացի  ուժեղ  դոզայի  վերոնալ  ընդունելուց  հետո  արթնանալիս ,  նրա  գլուխը  երբեք  հստակ  չէր  լինում   Ավելին ,  այն  հստակ  էր  լինում  ընդամենը  կես  ժամ  կամ  մի  ժամ   Նա  կիսախավարի  մեջ  իր  գոյությունն  էր  քարշ  տալիս   Սայրը  կոտրված  բարակ  թուրը  ձեռնափայտ  դարձրած  [1]  Կումե  Մասաո (1891-1952)  ՝  ճապոնացի  գրող ,  դրամատուրգ ,  Ակուտագավայի  ամենամտերիմ  ընկերներից  մեկը : [2]   Խոսքը  Նացումե  Սոսեկիի (1867-1916)  ՝ճապոնական  նոր  շրջանի  գրականության  խոշորագույն  վարպետներից  մեկի  մասին  է   Սոսեկին  առաջիններից  է  գնահատել  Ակուտագավայի  գրական  տաղանդը  և  մեծապես  նպաստել  է  որպես  գրող  նրա  կայացման  գործին  [3]  Ռազմանավի  անուն  [4]  Նկարիչը  Օանա  Րյուիչին  է (1894-1966),  Ակուտագավայի  մտերիմ  ընկերներից  մեկը  [5]  Խոսքը 1923  թ .  սեպտեմպերի 1- ի  Կանտոյի  մեծ  երկրաշարժի  և  հրդեհի  մասին  է ,  որը  խլել  է 100  հազարից  ավել  մարդու  կյանք  [6]  Ճապոնացի  գրող  Շիմազակի  Տոսոնի (1872-1943)  ստեղծագործությունը  Թարգմանությունը  ճապոներենից՝  Աստղիկ  Հովհաննիսյան Աղբյուր՝ granish.org 

«Ի սկզբանե Տերն արարեց աշխարհը, այնուհետեւ` երեսունվեց հոգիները: Այդ հզորագույն հոգիների մեջ առաջինը կոչվում էր Լյուցիֆեր… Նա պնդում էր, որ խելքով հավասար է հենց Տիրոջը: Տերը զայրացավ եւ նրան դժոխք նետեց… Թեեւ, հայտնվելով դժոխքում, Լյուցիֆերն այնտեղ տառապում էր, հոգիների կեսը վերածվեցին դեւերի եւ ախորժանք էին ապրում այս աշխարհի բերկրանքներից: 1 Քիչ չեն այն մարդիկ, ովքեր լսել են «Հաձուսու», (Անկյալ Տերը) երկի գոյության մասին, որում քննադատվում է կաթոլիկությունը: Այդ երկը գրել է Գեննի վեցերորդ տարում (1620), Ֆաբիան անունով Ձեն բուդդիստ վանականը, ով ապրում էր Կագա գավառում: Սկզբում Ֆաբիանը կաթոլիկ էր եւ ապրում էր Հարավային Բարբարոսների տաճարում, հետո հանգամանքների բերումով թողեց Տեր Դեուսին ծառայելը եւ դիմեց բուդդիզմին: Նրա ստեղծագործություններից պարզ է, որ նա նաեւ զբաղվել է Լաո-ցզիի եւ Կոնֆուցիոսի աշխատություններով եւ բազմակողմանի զարգացած մարդ էր: «Հաձուսուի» ամենատարածված ցուցակը «Կատյոսան-բունկո» գրադարանից հրատարակվել էր 1868 թվականին Ուգայի Տեցուձեի առաջաբանով: Սակայն դա բնավ էլ չի նշանակում, թե չկան այդ երկի այլ տարբերակները: Օրինակ, իմ հավաքածուում գտնվող հինավուրց ձեռագրում ես որոշ տարաձայնություններ տեսա ընդհանուր ցուցակի հետ: Այսպես, այդ ստեղծագործության երրորդ բաժնում, որտեղ քննվում է սատանայի ծագման հարցը, իմ ձեռագիրը զգալիորեն տարբերվում է կանոնիկ տեքստից: Բանն այն է, որ այնտեղ պատմվում է այն մասին, ինչը Ֆաբիանն իր աչքերով է տեսել, նաեւ բերվում են նրա կծու քննադատական դիտողություններն ու դատողությունները: Պատճառը, որի համար այդ հաստատումները չեն ներմուծվել ավելի ուշ շրջանի ցուցակի մեջ, հավանաբար, բացատրվում է այն բանով, որ դրանք բովանդակում են կեղծիքի ժխտման եւ ճշմարտության հաստատման ակնհայտ բուդդիստական կոչը, իսկ որոշ տեղերում դրանք անհեթեթության են հասնում: Ստորեւ ես կփորձեմ, երրորդ բաժնի հիման վրա, ցույց տալ, թե ինչպես էր պատկերացնում Ֆաբիանը ճապոնական սատանային: Իսկ նրանց, ում կհետաքրքրեն Ֆաբիանի կյանքի մանրամասները, առաջարկում եմ կարդալ նրա մասին պրոֆեսոր Սիմուրայի հոդվածը: Քրիստոնյաները պնդում են, որ Դեուսը /Արարիչը. անգույն եւ անմարմին էություն է, որ իրենով է լցնում երկինքն ու երկիրը այնքան հոծ, որ նույնիսկ մազ անգամ չես կարող այնտեղ խցկել: Դեուսը ամենայն երկինքներից վեր կառուցեց դրախտային աշխարհը, որ «պարայսո» է կոչվում, որպեսզի լավ մարդկանց բերկրանք պարգեւի: Սակայն մարդուց ավելի վաղ, Նա արարեց երկնաբնակների անհամար բազմությունը, որ «հրեշտակներ» են կոչվում (ավետաբերներ), իսկ ինքն իր պատկերը դեռ երեւան չի բերել: Եվ Նա ազդարարեց այն պատգամը, որ պետք չէ ձգտել գերմարդու վիճակին, այլ պետք է առաքինաբար պահպանել երկնային պատգամները, եւ հավատարիմ մնալով առաքինություններին, երկրպագել Դեուսի պատկերը: Այնժամ նրանք կկարողանան ձեռք բերել բարձրագույն երանությունը: Իսկ արգելքները խախտողները կընկնեն դժոխք, որ «ինֆերնո» է կոչվում, չարիքներով եւ տառապանքներով լեցուն, ուր նրանց սարսափելի տանջանքներ են սպասում, անտանելի ցրտով եւ տապով փորձություններ: Բայց չէր հասցրել Նա ավարտել աշխարհի արարումը, երբ անհամար հրեշտակաց մեջ հայտնվեց Լյուցիֆեր անունով մեկը, նա իրեն Դեուս հռչակեց եւ պահանջում էր երկրպագել իրեն: Եվ այդժամ հրեշտակների մեկ երրորդը Լյուցիֆերի կողմն անցավ, իսկ մեծամասնությունը նրանից հրաժարվեց: Եվ այդժամ Դեուսը վտարեց Լյուցիֆերին եւ բոլոր նրանց, ով նրա կողմն էր անցել, հողի տակ, նրանց անվանեց «ինֆերնո»: Այսպես հրեշտակները իրենց գոռոզամտության պատճառով վերածվեցին տենգուներիի, որ «դիաբլո» են կոչվում: Իսկ երբ դուք, Տիրոջ հետեւորդներ, խոսում եք այս բաների մասին, ապա ձեր իսկ ծուղակն եք ընկնում: Նախկինում դուք ինքներդ էիք պնդում, որ Դեուսն իրենով լցնում է ամենայն ինչ, մի՞թե դուք չեք հիշում, որ նրա ճշմարիտ էությունը շամփրում է երկինքն ու երկիրը եւ ներթափանցում է բովանդակ «աշխարհի վեց ծագերը»: Երբ խոսքն այսպիսի բաների մասին է, դա չի նշանակում, թե դրանք միանման են: Բայց մի՞թե դուք չէիք պնդում, որ Դեուսը «ամենագետն է»` «սապիենտիսիմոն», եւ որ իմաստնությունը նրա թափանցում է երեք աշխարհները` անցյալը, ներկան եւ ապագան: Բայց եթե դա այդպես է, ապա ինչո՞ւ, հրեշտակներին ստեղծելիս, Նա չէր կանխատեսել, որ նրանք մեղաց գիրկը կընկնեն: Եթե Նա դա չգիտեր, ապա անհեթեթ է երեք աշխարհները ներթափանցող նրա իմաստնության մասին խոսելը: Իսկ եթե նա նրանց արարել էր, գիտենալով, թե ինչով է դա ավարտվելու, ապա դա աներեւակայելի դաժանություն է: Եթե Դեուսը ամենակարող է, ինչո՞ւ Նա չստեղծեց մեղքին չենթակա հրեշտակների: Թույլատրելով նրանց մեղաց գիրկն ընկնել, Նա դրանով չար ոգիների մի ողջ հորդա ստեղծեց: Նա ինքն արարեց անպիտան տենգուներին, ամենայն դավեր նյութող դեւերին, այստեղ այլեւս ի՞նչ հավելես: Իսկ գո՞ւցե, «դիաբլո» կոչվող տենգուները, ի սկզբանե պետք է գոյություն ունենային այս աշխարհում: Սակայն այժմ անիմաստ է դատել, թե ինչու, հրեշտակներին ստեղծելիս, Աստված արարեց հրեշտակ-դեւերին: Ենթադրենք, թե հենց այդպիսին է սատանայի ծագումը, եւ Նա ստեղծել է այդպիսի նողկալի եւ դաժան հրեշ, ինչպես դուք եք պնդում, բայց ես այդ առթիվ կասկածներ ունեմ: Երբ ես անցած-գնացած տարիներին ապրում էի Նամբաձի տաճարում, ապա իմ աչքերով եմ տեսել դեւ Լյուցիֆերին, եւ նա անձամբ պատմեց ինձ, որ այդ ամենը ամենեւին էլ այդպես չի եղել, որ մարդիկ պարզապես չգիտեն սատանային, եւ հենց այդ պատճառով էլ այդքան սաստիկ վշտանում են: Եվ մի պնդեք, թե Ֆաբիանը պարզապես սատանայի ցանցն ընկավ, նրա հետ պարապ զրույցներ էր վարում: Աստծո անվամբ ահաբեկված, անընդունակ ճշմարիտ Ուսմունքն ընդունելու, Դեուսի հետեւորդները իրենց անգիտության մեջ էին թաղված, գիտցեք, որ ես իմ աչքերով եմ տեսել նրան, իսկ դուք միայն հարգալից աղոթքներ եք հղում Աստվածածնին, եւ թեպետ պատերենների թիվը մեծ է, մեզ հայտնի չէ եւ ոչ մեկը, ով դեւ Լյուցիֆերի հետ վեճի մասնակիցն է եղել: Եթե ինչ-որ կերպ վերնագրեմ իմ հանդիպումը Լյուցիֆերի հետ, ապա Հարավային Բարբարոսների լեզվով դա կկոչվի «պարականոն»: Ճշտելու կարիք չկա, թե հատկապես երբ է դա տեղի ունեցել: Մի անգամ աշնանային մթնշաղում ես միայնակ զբոսնում էի Հարավային Բարբարոսների տաճարի տարածքի մացառուտների միջեւ, ինչպես դա կաներ յուրաքանչյուր քրիստոնյա, եւ հիշում էի մի ազնվաբարո կնոջ խոստովանանքը: Բոլորովին վերջերս, նա արցունքն աչքերին ասում էր. «Ախ, որքան տարօրինակ է: Զօր ու գիշեր մեկն ինձ շշնջում է` ինչո՞ւ դու հոգ ես տանում միայն քո ամուսնու մասին: Եվ հավատացնում է, որ աշխարհում քիչ չեն արժանավոր տղամարդիկ: Բավ է լսեմ այդ ձայնը, եւ սիրտն իմ, չգիտես ինչու, հիացմունքով է լցվում, եւ ես մեծ դժվարությամբ եմ կարողանում զսպել իմ սիրային մղումները: Եվ այդ ժամանակ ես տխրում եմ, որ չիք մեկը, ում հետ սիրային կապ հաստատեմ եւ ես, դեռեւս երիտասարդ եւ գեղեցիկ, զուր կենում եմ պարտասանքի մեջ»: Այդժամ ես նրան բացատրեցի քրիստոնեական պատվիրանները եւ խստորեն կշտամբեցի. «Հիշիր, որ այդ ձայնն անշուշտ սատանային է պատկանում: Այդ սատանան տիրապետում է մարդուն առ յոթը սարսափելի մեղքերը ներքաշելու ուժին, որոնցից առաջինը` ամբարտավանությունն է, երկրորդը` չարությունը, երրորդը` նախանձը, չորրորդը` ագահությունը, հինգերորդը` տռփանքը, վեցերորդը` որկրամոլությունը, յոթերորդը` ծուլությունը, դրանցից մեկը բավական է, որ դժոխք ընկնես: Հետեւաբար, Դեուսը` մեծագույն կարեկցանքի ակունքն է, իսկ սատանան` ամենայն չարյաց արմատը: Ընդ որում բոլորը, ովքեր երկրպագում են Արարչի ուսմունքը, երբեք չեն ընկնի սատանայի ճանկերը: Բավ է պարզապես ջանադրաբար աղոթքները կրկնել, հնազանդ մնալ Դեուսի առաքինություններին, եւ դու կկարողանաս խուսափել ինֆերնոյի կարմայական հրից»: Ինձ բախտ է վիճակվել տեսնելու սատանայի սարսափելի կերպարանքը արտասահմանյան նկարներում, եւ ես փորձեցի ուրվագծել նրան այդ կնոջը. «Այդ էակը չղջիկի թեւեր ունի, այծի սմբակներ, օձի խորխ: Եվ երբ նույնիսկ տեսանելի չէ, նա նստած է կողքիդ եւ շշնջում է անառակ սիրո մասին»  Եվ ահա, անդադար այդ մասին մտածելով եւ զբոսնելով մթին մարգագետնով ու ինձ անհայտ անուններով անդրծովյան բույսերի միջով, ես հանկարծ աչքերս բարձրացրի եւ ինձանից տասը քայլի վրա պատերենի նման մի մարդ տեսա: Չէի հասցրել աչքս թարթել, երբ նա սրընթաց մոտեցավ ինձ եւ հարցրեց. «Դու ինձ ճանաչո՞ւմ ես»: Ես ուշադիր նայեցի այդ մարդուն, նրա դեմքը թուխ էր, ինչպես «կունդուլինյան ստրուկներինը», արտաքինը բավական առինքնող էր, նա սեւ թիկնոցով էր փաթաթված, վզին` ոսկյա զարդ: Ի վերջո, ես ստիպված եղա ընդունելու, որ նախկինում երբեք նրան չեմ տեսել, եւ այդ ժամանակ մարդն այդ ասես քմծիծաղով արտաբերեց. «Ես հենց դեւ Լյուցիֆերն եմ»: Սարսափելի զարմանալով ես հարցրի. «Բայց դուք ի՞նչ Լյուցիֆեր եք: Չէ՞ որ դուք արտաքնապես ոչնչով մարդուց չեք տարբերվում: Իսկ ո՞ւր են չղջիկի թեւերը, այծի սմբակները, օձի խորխը»: «Ի սկզբանե սատանան մարդուց չէր տարբերվում,- պատասխանեց նա: -Հաճախ ինձ եղկելի եւ այլանդակ են նկարագրում… Իսկ ես, ինչպես եւ իմ կողմնակիցները, չունենք ոչ թեւեր, ոչ սմբակներ, ոչ խորխ: Դե, նաեւ ծերության նշաններ էլ մեր դեմքին չկա»: Դրան ի պատասխան՝ ես կարողացա սոսկ շշնջալ. «Դա միայն արտաքնապես սատանան մարդուց չի տարբերվում, Բայց քո հոգում, կարիճների պես, գալարվում են յոթ մահացու մեղքերը»: Լյուցիֆերը դարձյալ ծիծաղելով ասաց. «Այդ նույն յոթ կարիճներն ապրում են նաեւ մարդկանց հոգիներում: Մի՞թե հենց քեզ այդ մասին հայտնի չէ: Եվ ես գոչեցի. «Ակնցի սատանա: Իմ սրտում, հանց հայելում, արտացոլվում են Դեուսի ամենայն անհամար առաքինությունները: Անտեղ տեղ չի գտնվի նույնիսկ քո ստվերի համար»: Սատանան բարձրաձայն քրքջաց. «Այ թե տխմարն ես դու, Ֆաբիան: Երբ դու պարսավում ես ինձ, քո սիրտն ամբարտավանությամբ է լեցուն, իսկ դա` յոթ մահացու մեղքերից առաջինն է: Դու ինքդ պետք է հասկանաս, որ մարդու եւ սատանայի միջեւ ոչ մի տարբերություն չկա: Եվ եթե ես` սատանա եմ, ապա դուք` արդյո՞ք սատանի պոչը չեք, ինչպիսին նրանց պատկերացնում են տերտերները: Մեր Երկնատակը երկու մասի է բաժանված` մեկում Տիրոջ հետ դուք եք ղեկավարելու: Քանի որ կա լույսը, ապա անպատճառ կլինի եւ խավարը: Ոչ մի անհնարինություն չկա այն բանում, որպեսզի աշխարհում փոխնիփոխ հաջորդեն Դեուսի օրն ու սատանայի գիշերը: Թեպետ իմ կողմնակիցները չար բնույթ ունեն, բայց բարու մասին էլ նրանք չեն մոռանում: Եվ եթե աջ աչքով մենք տեսնում ենք ինֆերնոյի խավարը, ապա ձախ աչքով, նույնիսկ եւ այժմ, մշտապես նայում ենք երկնային բարձունքներին: Այդ պատճառով մենք մինչեւ վերջ չենք կենում չարիքի մեջ: Նույնիսկ Տերը հաճախ տառապում է երկնաբնակներից: Դե, դու չգիտես, բայց չէ՞ որ հենց ինքը՝ Լյուցիֆերն էր անառակ խոսքեր շշնջում այն կնոջ ականջին, որ վերջերս քեզ մոտ խոստովանանքի էր եկել: Սակայն ոգով ես թույլ եմ եւ չկարողացա մինչեւ վերջ նրան գայթակղել: Միայն մթնշաղին ես մոտենում էի նրան եւ հետեւում էի, թե ինչպես է նա կողքովս անցնում, հիասքանչ տեսիլքի պես, իր մարջանե տերողորմյայով եւ ասես փղոսկրե դաստակներով: Եթե ես այդպիսի վերջացած չարագործ լինեի, ումից վախենում են ձեր տերտերները, ապա այդ կինը, խոստովանանքի ժամանակ քո առաջ հեկեկալու փոխարեն, հենց մեկից կթաղվեր արատավոր հաճույքների ճահճուտում եւ ձեռք կբերեր այն կարման, որը դժոխք է ներքաշում»: Ինձ այնքան ապշեցրեց Լյուցիֆերի պերճախոսությունը, որ ես մեկեն չպատասխանեցի, այլ միայն զննում էի նրա էբենոսյա ծառի գույնի հարթ դեմքը: Եվ հանկարծ նա արագ գրկեց ինձ եւ տրտմալի շշնջաց. «Ես նույնպիսի հոգի ունեմ, ինչպես եւ նրանք, ովքեր մտածում են, որ իրենք ինֆերնո են ընկնելու, սակայն եւ նման եմ եւ նրանց հոգիներին, որոնք կարծում են, որ ինֆերնո չեն ընկնելու: Արդյո՞ք դու գիտես մեր վշտալի սատանայական ճակատագրի մասին: Երբ ես ջանում էի այդ կնոջը ներքաշել անառակության որոգայթը, ապա ես հասկանում էի, որ ինձ ի վերջո չի հաջողվի դա անել: Քանզի ես սիրում եմ կանանց վսեմագույն մաքրության համար, ապա հատկապես կամենում եմ պղծել նրանց: Եվ երբ դուք կարծում եք, թե ես ուզում եմ նրանց դրդել առ յոթ մահացու մեղքերը, ապա իրականում անընդհատ փորձում եմ նրանց առաջարկել յոթ սարսափելի առաքինությունները: Արդյո՞ք դուք Դեուսը չեք, քանզի միշտ ջանում եք գայթակղել սատանաներին բարիք գործելու: Իսկ գուցե դուք` ոգիներ եք, որոնք Դեուսից վե՞ր են»: Ականջիս շշնջալով այդ խոսքերը, դեւ Լյուցիֆերը նայեց մթին երկնքին, եւ նրա կերպարանքը սկսեց լողալ, հալվելով մշուշի մեջ, մինչեւ որ լրիվ ցնդեց աշնանային խամրած ծաղիկների մեջ: Ես ահաբեկված սուրացի պատերենների մոտ եւ պատմեցի նրանց այն ամենը, ինչ լսել էի Լյուցիֆերից, բայց անգետ քրիստոնյաներն ինձ չհավատացին: Համարելով, որ ես խախտել եմ հավատի դավանանքը, նրանք ինձ մի քանի օր խոշտանգում էին: Բայց ես ինչպե՞ս կարող եմ կասկածել այն բանում, որ իմ աչքերով եմ տեսել եւ իմ ականջներով եմ լսել դեւ Լյուցիֆերից: Սատանայի մեջ էլ բարի սկիզբ կա, նա բնավ էլ ամենայն չարյաց ակունքը չէ: Իսկ ձեզ, Դեուսի երկրպագուներ, հայտնի՞ է, թե ով է սատանան: Եվ արդյո՞ք Տիեզերքի Արարիչը չի նրան հորինել: Այստեղ ես ավարտում եմ, կասկածներով ալեկոծված: Ամեն: Տես նաև Ակուտագավա Րյունոսկե Պատմվածքներ 
Բիսեյը  կանգնած  էր  ներքեւում  կամրջի  տակ  ու  սպասում  էր  նրան :  Նրա  գլխավերեւում ,  կիսով  չափ  բաղեղապատ  քարե  բարձր  ճաղաշարի  ետեւում ,  ժամանակ  առ  ժամանակ  պեծկլտում  էին  կամրջով  անցնողների ,  մայր  մտնող  արեւով  վառ  լուսավորված  եւ  քամու  տակ  փոքր - ինչ  ծածանվող ,  ճերմակ  զգեստների  քղանցքները …  Իսկ  նա  դեռ  չէր  գալիս : Բիսեյը  թեթեւ  անհանգստությամբ  մոտեցավ  հենց  ջրին  եւ  սկսեց  նայել  անդորրավետ  գետին ,  որի  վրայով  ոչ  մի  նավ  չէր  շարժվում : Գետի  երկայնքով  համատարած  պատով  աճում  էր  եղեգը ,  իսկ  եղեգնի  վրա  տեղ - տեղ  կլորվում  էին  ուռիների  թավ  փնջերը :  Եվ  թեպետ  գետը  լայն  էր ,  եղեգներով  սեղմված  ջրի  մակերեսը  նեղ  էր  թվում :  Մաքուր  ջրի  ժապավենը ,  ոսկեզօծելով  միակ  սադափե  ամպիկի  արտացոլքը ,  լռիկ  պտույտ  էր  գալիս  ընդմեջ  եղեգների …  Իսկ  նա  դեռ  չէր  գալիս : Բիսեյը  հեռացավ  ջրից  եւ  նեղլիկ  ծանծաղուտով  ետ  ու  առաջ  էր  քայլում ,  սկսեց  ունկնդրել  դանդաղ  մթնշաղով  լցվող  լռությունը : Կամրջի  վրա  շարժումն  արդեն  հանդարտել  էր :  Ոչ  քայլերի  ձայն ,  ոչ  սմբակների  դոփյուն ,  ոչ  սայլակների  դռդռոց `  այնտեղից  ոչինչ  չէր  լսվում :  Քամու  սոսափը ,  եղեգնի  շրշյունը ,  ջրի  ճողփյունը …  հետո  ինչ - որ  տեղ  զիլ  ճչաց  ձկնկուլը :  Բիսեյը  կանգ  առավ ,  հավանաբար ,  սկսվել  էր  մակընթացությունը ,  դեպ  մամռոտ  ծանծաղուտը  սուրացող  ջուրը  ավելի  մոտ  էր  փայլում ,  քան  առաջ …  Իսկ  նա  դեռ  չէր  գալիս : Զայրացկոտ  խոժոռվելով ,  Բիսեյը  սկսեց  արագոտն  քայլել  կամրջատակի  կիսախավար  ծանծաղուտով :  Այդ  ընթացքում  ջուրը  կամացուկ ,  քայլ  առ  քայլ  ողողում  էր  ծանծաղուտը :  Եվ  նրա  մաշկին  դիպավ  տիղմի  զովությունն  ու  ջրի  թարմությունը :  Նա  բարձրացրեց  աչքերը `  կամրջի  վրա  արեւմարի  պայծառ  շողանքը  արդեն  հանգչել  էր ,  եւ  կանաչադալուկ  մայրամուտի  երկնքում  սեւին  էր  տալիս  քարե  ճաղաշարի  հստակ  փորագրված  ուրվանկարը …  Իսկ  նա  դեռ  չէր  գալիս : Բիսեյը  վերջապես  կանգ  առավ : Ջուրը ,  արդեն  նրա  ոտքերը  լիզելով , ,  պողպատի  փայլից  առավել  պաղ  ցոլքով  շողալով ,  դանդաղ  վարարում  էր  կամրջի  տակ :  Անտարակույս ,  ժամ  անգամ  չի  անցնի ,  եւ  անողոք  մակընթացությունը  կողողի  նրա  թե՛  ծնկները ,  թե՛  փորը ,  թե՛  կուրծքը :  Ոչ ,  ջուրն  արդեն  ավելի  ու  ավելի  բարձր  է ,  եւ  ահա  արդեն  նրա  ծնկները  անհետել  են  գետի  ալիքների  տակ …  Իսկ  նա  դեռ  չէր  գալիս : Բիսեյը  հույսի  վերջին  նշույլքով  նորիցնոր  հայացքն  ուղղեց  դեպ  երկինք ,  կամրջին :  Նրան  մինչեւ  կուրծքը  ողողած  ջրի  վրա ,  վաղուց  արդեն  իջել  էր  իրիկվա  կապույտը ,  եւ  ցնորական  մշուշի  միջից  հասնում  էր  ուռիների  տերեւների  եւ  թավ  եղեգնի  թախծոտ  շրշյունը :  Եվ  հանկարծ ,  Բիսեյի  քթին  դիպչելով ,  շողաց  ճերմակ  փորիկով  ջրից  դուրս  պրծած  ձկնիկը  եւ  փայլկտեց  նրա  գլխավերեւում :  Բարձր  երկնքում  վառվեցին  դեռեւս  նոսր  աստղերը :  Եվ  նույնիսկ  բաղեղապատ  ճաղաշարի  ուրվանկարը  հալվեց  արագ  վրա  հասնող  խավարում …  Իսկ  նա  դեռ  չէր  գալիս : *** Կեսգիշերին ,  երբ  լուսնալույսը  ողողել  էր  գետեզերքի  եղեգներն  ու  ուռիները ,  ջուրն  ու  զեփյուռը ,  կամացուկ  շշնջալով ,  հոգածորեն  տարան  Բիսեյի  մարմինը  կամրջատակից  դեպի  ծովը :  Սակայն  Բիսեյի  ոգին  խոյացավ  առ  երկնի  սիրտը ,  առ  թախծոտ  լուսնալույսը ,  գուցե  թե ,  այն  պատճառով ,  որ  նա  սիրահարված  էր :  Թաքուն  լքելով  մարմինը ,  այն  սահուն  ելավ  դեպ  դալկորեն  լուսավորվող  երկինքը ,  ճիշտ  այնպես ,  ինչպես  անաղմուկ  գետից  բարձրանում  է  տիղմի  հոտը ,  ջրի  թարմությունը … Իսկ  հետո ,  բյուր  հազարավոր  տարիներ  հետո ,  անհամար  կերպափոխություններ  ճաշակած  այդ  ոգուն ,  դարձյալ  մարդկային  կյանք  վստահվեց :  Դա  էլ  հենց  այն  ոգին  է ,  որ  ապրում  է  իմ  մեջ ,  ահա  այնպիսինում ,  ինչպիսին  ես  եմ :  Այդ  պատճառով ,  թող  որ  ես  ծնվել  եմ  մեր  ժամանակներում ,  այդուհանդերձ ,  ես  որեւէ  կարգին  բանի  պիտանի  չեմ .  գիշերուզօր  ես  ապրում  եմ  երազներում  եւ  միայն  սպասում  եմ ,  որ  կգա  ինչ - որ  զարմանալի  մի  բան :  Ճիշտ  այնպես ,  ինչպես  Բիսեյը  մթնշաղին ,  կամրջի  տակ  սպասում  էր  սիրեցյալին ,  ով  երբեք  չի  գա : Տես նաև Ակուտագավա Րյունոսկե Պատմվածքներ 
Շիլլերի աճյունը, նրա մահվանից հետո, այսինքն` 1805 թվականից գտնվում է Վայմարի մեծ հերցոգների գերեզմանատանը: Սակայն ընդամենը քսան տարի անց գերեզմանատան վերակառուցման կապակցությամբ նրա գանգն ընծայվեց Գյոթեին: Վաղեմի ընկերոջ գանգը նա դրեց իր գրասեղանի վրա եւ գրեց «Շիլլեր» վերնագրված բանաստեղծությունը: Բացի այդ, Էբերեյնը, մասնավորապես, քիչ չէ ջանացել, որպեսզի նկարի մինչեւ գոտկատեղն արված մի դիմանկար, որը կոչվում է մոտավորապես այսպես. «Շիլլերի գանգին նայող Գյոթեն»: Սակայն դա Շիլլերի գանգը չէր, այլ մեկ ուրիշ մարդու: (Շիլլերի իսկական գանգը բոլորովին վերջերս հայտնաբերեց անատոմիայի պրոֆեսոր ոմն Թյուբինգենից): Կարդալով այդ մասին՝ ես զգացի, որ դա նման է սատանի խաղի: Գյոթեն ցնցված, ինչպես պարզվեց, այլ մարդու գանգով, բավական զավեշտական տեսք է առնում: Բայց եթե դա, իրոք, Շիլլերի գանգը չէր, ապա, փաստորեն, Գյոթեի երկերի ժողովածուում պակասում է «Շիլլեր» բանաստեղծությունը: Տես նաև Ակուտագավա Րյունոսկե Պատմվածքներ 
Մի  անգամ  Բուդդան  միայնակ  շրջում  էր  դրախտային  լճակի  ափին : Ողջ  լճակը  ծածկել  էին  մարգարտափայլ  ճերմակությամբ  լոտոսները ,  նրանց  դեղին  միջուկները  շուրջբոլորն  անբացատրելի - անուշ  բուրմունք  էին  սփռում : Այդժամ  դրախտում  առավոտ  էր : Բուդդան  մտորմունքի  մեջ  կանգ  առավ  եւ  հանկարծ  ջրի  հայելում  տեսավ  լոտոսի  լայն  տերեւների  մեջ  առկայծող  այն  ամենը ,  ինչ  կատարվում  էր  խորը  ներքեւում ,  Լոտոսի  լճակի  հատակին : Դրախտային  լճակը  հասնում  էր  ընդհուպ  մինչեւ  դժոխքի  ընդերքը : Նրա  բյուրեղյա  ջրերի  միջից  Ասեղնալեռն  ու  Սանձու  գետն  այնքան  պարզորոշ  էին  երեւում ,  ինչպես  մանրադիտակի  դիտանցքից :  Այնտեղ՝  դժոխքի  խորխորատում ,  վխտում  էր  մեղավորների  ահռելի  բազմությունը :  Եվ  այնպես  պատահեց ,  որ  Բուդդայի  հայացքն  ընկավ  Կանդիտա  անունով  մի  մեղավորի  վրա : Այդ  Կանդիտան  սարսափելի  ավազակ  էր :  Նա  բազում  չարիքներ  էր  գործել `  սպանում  էր ,  առեւանգում ,  կրակի  տալիս ,  բայց  այդուհանդերձ ,  նրա  արածների  մեջ  մի  բարի  գործ  գտնվեց : Մի  անգամ  նա  քայլում  էր  անտառի  թավուտի  միջով  եւ  հանկարծ  տեսավ `  հենց  արահետի  մոտ  վազում  է  մի  պստլիկ  սարդ :  Կանդիտան  այն  է ,  ոտքը  վրա  էր  բերել ,  որ  տրորի  նրան ,  բայց  ահա  ինքն  իրեն  ասաց . « Չէ ,  նա  թեեւ  փոքր  է ,  բայց  ինչ  ուզում  ես  ասա ,  կենդանի  էակ  է :  Ափսոս  է  նրան  զուր  սպանելը »: Եվ  խղճաց  սարդին : Հայելով  դժոխքի  պատկերը՝  Բուդդան  հիշեց ,  որ  ավազակ  Կանդիտան  մի  անգամ  սարդին  կյանք  է  պարգեւել ,  եւ  կամեցավ  նա ,  եթե  հնարավոր  է ,  փրկել  մեղավորին  դժոխքի  վիհից `  ի  հատուցում  լոկ  այդ  բարի  գործի :  Այդ  պահին ,  երջանիկ  պատահմամբ ,  Բուդդայի  աչքն  ընկավ  դրախտային  սարդը :  Նա  հիասքանչ  արծաթյա  թել  էր  կախել ,  նեֆրիտի  պես  կանաչ  լոտոսի  տերեւից : Բուդդան  զգուշորեն  ձեռքը  վերցրեց  նրբին  սարդոստայնը  եւ  նրա  ծայրն  իջեցրեց  մարգարտաճերմակ  լոտոսներով  պատված  ջրի  մեջ :  Սարդոստայնը  սկսեց  իջնել  ուղիղ  ներքեւ ,  մինչեւ  որ  հասավ  դժոխքի  ամենահեռավոր  խորքերը : 2 Այնտեղ՝  դժոխքի  հատակին ,  Կանդիտան  այլ  մեղավորների  հետ  անողորմ  տառապանքներ  էր  կրում  Արյան  լճում՝  մեկ  վեր  լողալով ,  մեկ  խրվելով  հորձանուտը : Ամենուր ,  ուր  աչքդ  կտրի ,  ականակիր  խավար  էր  տիրում :  Սոսկ  երբեմն  խավարում  ինչ - որ  բան  էր  աղոտ  պեծկլտում .  աղոտ  փայլկտում  էին  սարսափելի  Ասեղնալեռան  ասեղները :  Բառեր  չկան ,  որ  նկարագրես  այդ  տեսարանի  մռայլ  սարսափը :  Շուրջբոլորը  լուռ  էր ,  ինչպես  գերեզմանում :  Միայն  երբեմն  լսվում  էին  մեղավորների  խուլ  հոգոցները : Շատ  տարիներ  հետո  դժոխքի  ամենախորունկ  տեղերը  նետված  հանցավոր  հոգիները  տնքալու  եւ  լալու  ուժ  չէին  գտնում : Ահա  թե  ինչու  նույնիսկ  մեծ  ավազակ  Կանդիտան ,  արնախեղդ  լինելով  Արյան  լճում ,  լոկ  անձայն  ջղաձգվում  էր ,  ինչպես  սատկոտող  գորտ : Բայց  հանկարծ  Կանդիտան  գլուխը  բարձրացրեց  եւ  սկսեց  զննել  Արյան  լճի  վրա  կախված  մութը :  Այդ  անապատային  մշուշից ,  հեռու - հեռավոր  երկնքից ,  հենց  դեպ  իրեն ,  նրբին  շողով  ցոլցլալով ,  սահուն  իջնում  էր  արծաթե  սարդոստայնը ,  ասես  երկյուղելով ,  որ  չլինի  թե  իրեն  նկատեն  մյուս  մեղավորները : Կանդիտան  ուրախությունից  ծափ  զարկեց :  Պետք  է  միայն  կառչել  այդ  սարդոստայնից  եւ  մագլցել  դրանով՝  ավելի  ու  ավելի  վեր  բարձրանալով :  Այդժամ  հաստատ  դժոխքից  կսպրդես : Իսկ  եթե  բախտդ  բանի ,  ապա ,  մեկ  էլ  տեսար ,  դրախտ  էլ  ընկնես :  Եվ  քեզ  այլեւս  չեն  քշի  Ասեղնալեռան  գագաթը ,  չեն  նետի  դարձյալ  Արյան  լիճը : Այդ  հույսով  գոտեպնդված՝  Կանդիտան  երկու  ձեռքով  ամուր  կառչեց  սարդոստայնից  եւ  սկսեց  ողջ  ուժով  մագլցել  վեր : Ինքնըստինքյան ,  փորձառու  գողի  համար  դա  սովորական  գործ  էր : Սակայն  դժոխքից  մինչեւ  դրախտային  կացարանը  բյուր - տասնյակ  հազար  ռի  է :  Որքան  էլ  նա  ջանում  էր ,  նրա  համար  հեշտ  չէր  լեռնային  բարձունքներ  հաղթահարելը :  Մագլցում ,  մագլցում  էր  Կանդիտան  վեր  եւ  վերջապես  նույնիսկ  նրան ,  այդպիսի  ուժեղ  մարդուն  զգետնեց  հոգնությունը :  Նա  չէր  կարող  առանց  շունչ  քաշելու  հասնել  մինչեւ  երկինք : Ճար  չկար ,  հարկ  էր  հանգստանալ :  Ահա  նա  կես  ճամփին  կանգ  առավ ,  կախված  է  սարդոստայնից ,  հանգստանում  է ,  եւ  հանկարծ  ցած  նայեց ,  խորունկ  վիհին : Զուր  չէր  այդպես  համառորեն  Կանդիտան  մագլցում  վեր  այդ  բարալիկ  սարդոստայնով :  Արյան  լիճը ,  որտեղ  նա  հենց  նոր  դաժան  տանջանքներ  էր  կրում ,  թաքչել  էր  ականակիր  խավարում :  Իսկ  սարսափելի  Ասեղնալեռան  գագաթը ,  որ  աղոտ  փայլկտում  էր  դժոխային  խորխորատի  խավարում ,  արդեն  իր  ոտքերի  տակ  է :  Եթե  նա  հետագայում  էլ  այդպես  ճարպկորեն  մագլցի ,  դե  ինչ ,  թերեւս ,  իրոք  որ  հաջողվի  դուրս  պրծնել  դժոխքից : Ամուր  կռչելով  սարդոստայնից ,  Կանդիտան  առաջին  անգամ  երկար  տարիների  ընթացքում  կրկին  մարդկային  ձայն  ձեռք  բերեց  եւ  քրքջալով  գոչեց . —  Փրկված  եմ ,  փրկված : Բայց  տեղնուտեղը  հանկարծ  նկատեց ,  որ  մյուս  մեղավորները  եւս  անթիվ  եւ  անհամար  պատել  էին  սարդոստայնը  եւ ,  ինչպես  մրջյունների  տողան ,  նրա  ետքից  սողում  են  վեր  ու  վեր : Այդ  տեսարանից  Կանդիտան  վախից  եւ  զարմանքից  որոշ  ժամանակ  միայն  կարողանում  էր  աչքերը  պտտել՝  տխմարավարի  բերանը  լայն  բացած : Այդ  բարալիկ  սարդոստայնը  հազիվ  նրան  էր  դժվարությամբ  պահում ,  էլ  ուր  մնաց՝  մարդկանց  այդչափ  բազմությանը : Եթե  սարդոստայնը  պատռվի ,  ապա  նա  ինքը  եւս ,  դառն  է  մտածելը ,  նա  ինքը ,  արդեն  այդքան  վեր  ելած ,  գլխիվայր  դժոխք  կընկնի :  Մնաս  բարով  փրկության  հույս : Մինչ  նա  ինքն  իրեն  ասում  էր  այդ  ամենը ,  մեղավորները  ողջ  պարսերով  սողոսկում  էին  Արյան  լճի  մթին  խորքերից :  Հարյուր ,  հազարավոր  մեղավորներ ,  ձգված  երկար  շղթայով ,  փութկոտ  վեր  էին  սողում ,  ինչպես  նրբին  շող  ցոլացող  սարդոստայնով :  Պետք  է  արագ  ինչ - որ  բան  ձեռնարկել ,  կամ  էլ  սարդոստայնն  անպայման  կպատռվի ,  եւ  նա  կգլորվի  անդունդը : Եվ  Կանդատան  ողջ  ձայնով  ճչաց . —  Էյ  դուք ,  մեղավորներ :  Սա  իմ  սարդոստայնն  է :  Ո՞վ  է  ձեզ  թույլ  տվել  մագլցել  դրանով :  Դե ,  շուտ  իջեք :  Վայր  իջեք : Բայց  ահա  թե  հենց  նույն  պահին  ինչ  կատարվեց : Մինչ  այդ  տեղը  տեղին  եւ  անվնաս  սարդոստայնը  ճայթելով  պատռվեց  հենց  այն  մասում ,  որտեղից  կառչել  էր  Կանդատան : Ախ  քաշել  էլ  չհասցրեց ,  երբ ,  հոլի  պես  պտտվելով ,  սուլոցով  քամին  հատելով ,  գլխիվայր  թռավ  ավելի  ու  ավելի  ներքեւ ,  ականակիր  խավարի  ամենախորքը : Եվ  միայն  սարդոստայնի  մի  կարճ  կտորն  էր  շարունակում  կախված  մնալ ,  ցոլցլալով ,  հանց  բարալիկ  շող ,  դժոխքի  անաստղ ,  անլուսին  երկնքում : 3 Լոտոսի  լճակի  ափին  կանգնած՝  Բուդդան  տեսավ  այն  ամենը ,  ինչ  կատարվեց ,  սկզբից  մինչեւ  վերջ :  Եվ  երբ  Կանդիտան ,  նետած  քարի  նման ,  թաղվեց  Արյան  լճի  հենց  խորքում ,  Բուդդան  վշտահար  դեմքով  դարձյալ  շարունակեց  իր  զբոսանքը : Կանդիտայի  սրտում  կարեկցանք  չկար ,  նա  մտածում  էր  լոկ  այն  մասին ,  թե  ինչպես  ինքը  փրկվի  դժոխքից ,  եւ  դրա  համար  ըստ  արժանվույնս  պատժվեց `  դարձյալ  նետված  է  դժոխքի  խորխորատը :  Ինչ  ամոթալի  եւ  խղճուկ  էր  երեւում  այդ  պատկերը  Բուդդայի  աչքին : Սակայն  դրախտային  Լոտոսի  այգու  լոտոսներն  անհաղորդ  էին  մնում : Նրանց  մարգարտաճերմակ  ծաղկաբաժակները  լռիկ  օրորվում  էին  հենց  Բուդդայի  ոտքերի  մոտ : Եվ  նրա  ամեն  մի  քայլափոխին  լոտոսների  ոսկյա  միջուկները  շուրջբոլորն  անբացատրելի - անուշ  բուրմունք  էին  սփռում : Դրախտում  ժամանակը  մոտենում  էր  կեսօրին : Տես նաև Ակուտագավա Րյունոսկե Պատմվածքներ 
Ի՜նչ  շողշողուն  մրգեր  կան  Սև  ծովի  ափին Աշնանը  հանգստանում  էինք  Սուխումիում Գասպար  քեռու  տանը  և  ամեն  օր  վայելում  հյուրասեր  տանտիրոջ  տնամերձ  այգու  պտուղները   Այգին  տարածվում  էր  լեռան  ստորոտում իսկ  նրանից  վեր՝  կանաչ  անտառն  էր  ուղղահայաց  բարձրանում  մինչև  ամպերը մինչև  ծեր  Կովկասի  ճերմակ  գագաթները   Ի՜նչ  փարթամ ի՜նչ  պտղաբեր  երկիր  է այստեղ  ժայռերն  անգամ  պատած  են  պտղատու  ծառերով   Ա՛յ մրգի  աշխարհ  Ափսո՜ս  որ  իմ  խանձված  ու  մերկ  երկրի  համն ու  հոտը  չունեն  այս  շքեղ  երկրի  շքեղ  պտուղները  Գասպա՛ր  քեռի չնեղանաս ինչո՞ւ  են  անհամ  ձեր  մրգերը Ինչի՞  պիտի  նեղանամ  որ   Ինչ  ճիշտ  է ճիշտ ձեր  երկրի  միրգը  ուրիշ  համ  ունի  Թեթևացա   Ուրեմն  ինձ  չի  թվում այլ  իրոք  այդպես  է  Արև՛ը արև՛ը Երևանի  արևը որ  այստեղ  լիներ մեր  միրգն  էլ  ձերի  նման  կլիներ  Այո՛ արևն  է  աղբյուրը  բոլոր  այն  բույրերի որից  արբե նում  ենք  մենք   Բայց  մի՞թե  միայն  արևը  Այդ  խնդիրով  էր  զբաղված  բնասերի  իմ  միտքը երբ  հաջորդ  տարին  Խոստայում  ավելի  դժվար  հարցի  դեմ  առա  Այսքան  անձրևների այսքան  առատ  ջրի  մեջ  ինչո՞ւ  են  ցամաք  այստեղի  մրգերը մի  անգամ  դիմեց  ինձ  իմ  ընկեր  ձեռքի  կիսատ  խնձորին  տարակուսանքով  նայելով  Բնասեր  ես դե  բացատրի՛ր Այո մեր  Դալմայի  քարքարոտ  հողում  տանձենիներ  են  բուսնում որոնց  պտուղը  կծելուն  պես  ջուր  է  ցայտում   Կա՞  ավելի  հյութեղ  պտուղ քան  մեր  Արարատյան  երկրի  խանձված  ու  քարքարոտ  վայրերի  պտուղը   Դե՛ եկ  պատասխան  տուր  հարցասեր  ընկերոջդ՝  այստեղ  պակաս  է  ջուրը ամեն  ինչ  խանձվում  է  հարավի  արևի  տակ բայց  պտուղները  հյութեղ  են իսկ  այնտեղ  Սև  ծովը  տարին տասներկու  ամիս  անձրև  է  թափում  Կովկասի  լանջերին ծառերը  ջրվում  են  լիուլի  և  տա լիս անհյութ  ու  ցամաք  տանձ  ու  խնձոր  Արտաշատից  վերև  որս  եմ  փնտրում  մերկ  բլրի  լանջին այստեղ  դաշտահավեր  են  լինում   Մի  փորող  մեքենա  հռնդոցով  լայնացնում  է  բլրին  գոտի  կապած  հին  առվի  հունը իսկ  նրա  ետևից  վրա  են  տալիս  սաթի  նման  սև  սերմնագռավները որդեր  են  փնտրում  ընդերքից  հանված  թարմ  հողի  մեջ  Ցած  իջա հրացանիս  տեսքից  թռչունները  թռան  սարսափահար   Նայում  եմ  առվի  հատակից  հանված  թարմ  տիղմին  ու  զարմանքով  ծառի  արմատի  կտորտանքներ  նկատում  նրա  մեջ   Մոտերքում  ծառ  չկա թուփ  չկա   Չէ՛ ինչպե՞ս  չկա վերեվում  բլուրը  մի  կրծքախորշ  ունի  իր  մեջ  և  այդ  խորշում  կուչ  է  եկել  մի  գաճաճ  տանձենի   Բայց  մի՞թե  նրա  արմատներն  այս  տեղ  են  հասել ախր  տանձենին  հեռու  է   Տնտղեցի  արմատի  կտորտանքը՝  տանձենի  են   Ահա  ջրանցքի  պատին  ջլատված  ու  ցցված  են  վերևից  ցած  մեկնված  արմատների  ծայրերը   Այո՛ տանձենին  է  ուղարկել  վերևից ուղարկել  է  ջուր  բերե լու  իր  համար իր  պտուղների  համար Բարձրացել  եմ  վեր նայում  եմ  տոթից երաշտից  կարճ  մնացած ճյուղերը  ծուռ  ու  մուռ  տարածած  ծառին որն  իր  հասակին  անհամեմատ  խոշոր  արմատներ  ունի  և  չափազանց  մանր կոշտ  ու  սուր սուր  տերևներ   Զննում  եմ  ու  մտածում   Մտածում  եմ  ու  հետզհետե  քանդվում  է  ինձ  զբաղեցնող  հանելուկի  կծիկը   Ամեն  ինչով  այս  բույսը  համարվել  է  քարքարոտ  ու  շոգ  տեղանքին հարմարվել  է որ  ապրի   Լայն  ու  խորը  տարածված  այս  այլանդակ  արմատները  նրա  համար  են որ  այս  պապակ  ու  աղքատ  վայրից  ջուր  հայթայթեն  մայր  ծառին  Մեր  Դիլիջանի  անտառներում  վիթխարի  հաճարենիներ  կան որոնք  այս  թզուկ  ծառի  արմատների  կեսն  էլ  չունեն դե ինչների՞ն  է  հարկավոր այն  խոնավ  սևահողում  առատ  է  և  ջուրը և՛  սնունդը   Տանձենին  փշեր  չի  ունենում սա  փշփշոտ  է որ  քիչ  ջուր  գոլորշիացնի   Նեղ  են  տերևները  և  կոշտ  շեր տով  պատած նույնպես  ներքևից  դժվարությամբ  ստացած  ջրի  չնչին  քանակը  իր  ներսում  պահպանելու ձգտումից է   Իսկ  պտուղնե՞րը   Հաստ  և  կոշտ  կեղև  ունեն  դրանք բայց  երբ  կծում  ես՝  հյութը  դուրս  է  ցայտում քաղցր  ու  համեղ  հյութը  Եվ  այդտեղ  մի  միտք  փայլատակեց  գլխումս մի  շատ  կարևոր  միտք   Ափսո՛ս մարդ  չկա  մոտս որ  բարձր  ասեմ ախր  երաշտի  ահն  է  ստիպում  այս  ծառին  ջուր  կուտակել  իր  պտուղների  մեջ այս  ծարավ  վայրում  ծարավ  մնալու  ահը Հիմի  հասկացա՞ր Հրաչ  Քոչար թե  ինչու  ցամաք  պիտի  լինեն  ծովափի  տանձն  ու  խնձորը   Նրանց  համար  ջուրը հյութը  ավելոր՜դ  բեռ  է քանի  որ  միշտ  կարող  են  ջուր  վերցնել  այն քան  հաճախ  տեղացող  անձրևներից   Մեր  չոր  ու  պապակ  երկ րում երբ  ամառը  վերևից  Արևը  կրակ  է  թափում՝  ամեն  բույս  ու  ծառ ահի մեջ  է   Ահ իր  կյանքի  համար իր  սերունդների  կյանքի  համար   Եվ  այդ ահը ստիպում  է  նրան  հյութեր  կու տակել  պտուղների  մեջ  և  այդ  հյութերը  պատել  կոշտ  պատյաններով որ  կիզիչ  արևը  չկարողանա  նրանից  խլել  այնքան  դժվարությամբ  ձեռք  բերված  հյութը Դրանից  են  այդքան  համեղ  ու  հյութեղ  մեր  արևոտ  ու  չոր  երկրի  պտուղները  Տես նաև Վախթանգ Անանյան Պատմվածքներ 
Ես  չէի  համարձակվում  մոտենալ  նրան   Այնքա՜ն  բարձր ,  այնքան  անհասանելի  էր  նա  ինձ  համար   Գեղեցիկ  գլուխը  հպարտորեն  բարծր  պահած ,  խոշոր  սև  աչքերի  նայվածքը  վերից  վար ,  արհամարհական ,  միշտ  լուրջ  ու  խստադեմ  այն  աղջիկը  ակնածանք  էր  ներշնչում  մեզ՝  գյուղական  պատանիներիս   Ինձ  միշտ  թվում  էր ,  որ  մի  ահագին  վիհի  մյուս  բարձրադիր  ափից  է  նայում  նա  ինձ ,  և  ես  գիտեի ,  որ  այդ  վիհը  երբեք  չի  լցվելու   Նա  կրթված  էր ,  սիգաճեմ ,  ճաշակով  հագնված   Գյուղաքաղաքի  ազդեցիկ  մարդկանցից  մեկի  միակ  դուստրն  էր ,  ուստի  և  մեծամտացած  ու  երես  առած   Տասնևչորս  տարին  դեռ  չլրացած ,  նա  արդեն  լուրջ  օրիորդի  տեսք  ուներ  և  իր  առավելությունները  գիտակցող  էակի  զուսպ  վեհություն   Գյուղաքաղաքի « ֆրանտ »  երիտասարդության  կռվածաղիկն  էր  նա ,  իսկ  մեր՝  տավարած  պատանիներիս  երազանքի  առարկան  Մենք  նրան  սիրում  էինք  հեռվից ,  վարից  վեր ,  քաշվելով  ու  անհամարձակ ,  անհույս ,  առանց  ակնկալության ,  հետևապես  և  առանց  մրցության  ու  ինտրիգների   Բայց  սիրում  էինք  լեռնեցի  պատանու  անարատ  սիրով   Մենք  արտաքուստ  կոշտ – կոպիտ  էինք ,  բրդյա  հագուստով ,  մազոտ  տրեխներով ,  մոթալ  փափախով ,  արևվառ  դեմքերով  ու  ճաքճքված  ձեռներով   Բայց  մեր  լեռնային  սքանչելի  բնությունն  այնքա՜ն  գեղեցկություններ  էր  ամբարել  մեր  ներսում …  Ինձ  թվում  է ,  թե  այն  ժամանակ  մեր  սարահարթերում  ինչքան  ծաղիկներ  կային ,  բոլորից  էլ  բացվել  էին  իմ  հոգում ,  և  ամեն  առավոտ  ջինջ  լազուրից  անմահական  ցող  էր  իջնում  նրանց  վրա   Ինձ  թվում  է ,  որ  այն  ժամանակ  իմ  պատանեկական  ալեկոծ  հոգուց  ես  լսում  էի  մեր  լեռնային  առվակների  կարկաչը ,  և  ջըվեժների  շառաչյունը ...  Ես  ծնվել  էի  վրաններում ,  մեծացել  հորթերի  հետ ,  սնվել  անտառներում ,  նիրհել  բացօթյա ,  աստղերի  տակ   Ես  բնության  մի  մասնիկն  էի ,  նրա  անտաշ  մի  բեկորը ,  ուստի  և  նրա  բարեմասնություններով  օժտված  Հովիվ  մարդը  երազող  է  լինում   Գուցե  դրա  պատճառն  այն  է ,  որ  նա  հեռու  է  քաղաքի  ժխորից  և  նրա  երևակայության  թռիչքր  չի  խանգարվում   Բնության  անդորր  ու  վսեմ  խաղաղության  մեջ ,  նրա  հեքիաթային  պատկերների  ազդեցությամբ ,  երանության  ժպիտը  դեմքին  երազում  է  հովիվ  պատանին՝  իրեն  անծանոթ  պայծառ  ու  լուսավոր  ափերի  մասին  ու  իր  հոգու  խորքում  գուրգուրում  է  նրան՝  իր  երազանքի  առարկային   Լուսածագից  մինչև  աղջամուղջ  լեռան  ծաղկոտ  լանջին  պառկած ,  ես  կլանում  էի  հռչակված  սիրային  վեպերը   Ու  միշտ  էլ  իմ  կարդացած  գրքերի  հերոսուհիները —  և՛  կապուտաչյա  Լիգիան « Հո՞  երթաս »– ում ,  և՛ « Անգլուխ  ձիավորի »  Լուիզան ,  և՛  Մանոն  Լեսկոն ,—  բոլո՛րը ,  բոլորը  ինձ  պատկերանում  էին  այն  սևաչյա  աղջկա  կերպարանքով , —  սև ,  ալիքավոր  մազերը ,  վերև  սանրած ,  զույգ  փարթամ  հյուսերը  մինչև  գոտին ,  թուխ  աչքերի  նայվածքը  լուրջ  ու  խաղաղ  Երբեմն  ես  սարից  ցած  էի  իջնում ,  գնում  գյուղաքաղաք  ուսումը  շարունակող  իմ  նախկին  ընկերներից  գիրք  խնդրելու   Տավարածի  իմ  պայուսակը  գրքերով  լի  ես  անցնում  էի  դպրոցի  առաջից ,  կռթնում  էի  ցանկապատին  ու  հաստափոր  վեպը  բացում ,—  ընդմիջումին ,  երբ  դուրս  գա  բակ ,  թող  տեսնի ,  թե  ինչպիսի  գրքեր  եմ  կարդում ,  թող  իմանա ,  որ  ես  թեկուզ  և  տավարած  եմ ,  բայց  սիրում  եմ  գիրքը … Զանգը  հնչելուն  պես  դպրոցի  դռներից  դուրս  էր  հորդում  խայտաբղետ  պատանիների  հորձանքը՝  աշխույժ  ու  աղմկոտ   Բոլորից  հետո ,  սիգաճեմ  քայլերով  դուրս  էր  գալիս  նա ,  աչքերը  թեթև  կկոցելով ,  մի  հայացքով  թեթևակի  ընդգրկում  էր  բակն  ու  մինչ  ընկերներն  աղմուկով  խաղում  էին ,  նա  լրջադեմ  ու  սառը  պատասխանում  էր  իրեն  շրջապատող « ֆրանտ »  պատանիների  հաճոյախոսություններին   Ոչ  մի  ժպիտ ,  քնքշության  ոչ  մի  նշան ,—  ինչքա՜ն  ժլատն  է ,  ինչքա՜ն  անմատչելի   Պատահում  էր ,  որ  նա  նայում  էր  իմ  կողմը   Այդ  րոպեներին  ես  արյանս  զարկն  զգում  էի  քունքերումս ,  դեմքս  հրդեհվում  էր ,  ուզում  էի  թագ  կենալ  նրա  հայացքից   Իսկ  նա  այնպես  սա՜ռն  էր ,  անտարբեր ….  Ինձ  թվում  էր  նույնիսկ ,  որ  նա  ինձ  չի  նկատում ,  նայում  է  ոչ  թե  ինձ ,  այլ  այն  ծառի  բնին ,  որին  մեջքս  հենում  էի  ես  Այն  ժամանակ  սիրտս  դառնությամբ  լիքը ,  ես  շտապում  էի  դեպի  մեր  լեռները ,  հեռանալու  մարդկանցից ,  առանձնանալու  բնության  գրկում՝  իմ  մտքերի  ու  երազների  հետ  Ուսման  ծարավը  լափում  էր  ինձ   Կարիքր ,  անողոք  կարիքր  ստիպել  էր  հորս  հանել  ինձ  դպրոցից  և  ուղարկել  ձմեռանոց՝  տավար  պահելու   Ես  հոգուս  խորքում  ձմեռանոց  էի  տարել  ուսման  կարոտը  և  այն  աղջկա  կարոտը   Այդ  կարոտը  ուռճանում ,  կլանում  էր  ողջ  էությունս  Ես  դեն  նետեցի  իմ  գերանդին ,  վրդովված  հորս  մենակ  թողի  խոտհարքում  և  իջա  գյուղ  Չոր  ու  ցամաք ,  բարակ  ու  ոսկրոտ ,  անչափ  բարի  դեմքով  իմ  ուսուցչուհին  աննման  հոգի  ունի   Նա  իրենց  տանը  վերապատրաստեց  ինձ  աշնան  քննություններին  Աշնանը  ես  քաղաք  իջա  գյուղացի  տղայի  անվստահությամբ  Քննությունների  ժամանակ  իմանալով ,  թե  ինչ  գրքեր  եմ  կարդացել ,  ուսուցիչները  զարմացան   Հայերեն  լույս  տեսած  գրեթե  բոլոր  գեղարվեստական  գրքերը  կարդացել  էի  տավարած  ժամանակս   Բայց  անկարգ ,  վայրիվերո   Այնուամենայնիվ  սիրտս  թնդում  էր  ուրախությունից ,—  վերջապես  տարիների  երազս  իրականանում  է —  ես  դպրոցումն  եմ ,  գիմնազիայում ,  նրան  այնքան  մոտ … Քննեցին  ռուսերենից   Տուրգենևից  մի  փոքր  կտոր  կարդալ  տվին «Щенок»  վերնագրով   Կարդացի  ու  պատմեցի  միջակ   Այդ « շչենոկ »  կոչված  փոքրիկ  արարածին  գտել  են  փողոցում ,  տարել  են  տուն ,  կաթ  տվել ,  քնեցրել  մահճակալում ,  մեծացրել   Չէ ,  այս  էլ  անցավ ,  հիմի  սիրունիկս ,  դու  կտեսնես ,  թե  ինչ  կա  այս  կարկատած  շորերի  տակ   Ես  գիտեմ ,  որ  ոչ  սովորելու ,  այլ  անհագ  կլանելու  եմ  ուսումը ,—  այնքան  ծարավի  եմ  նրան   Ու  այն  ժամանակ  նա  չի  կարող  մտքում  ինձ  չհամեմատել  իրեն  շրջապատող  դատարկապորտ ,  անհոգ  մեծացող  և  սվաղված  արտաքինով  տղաների  հետ  Հանձնաժողովը  վեր  կացավ ,  ուրախությունից  ալեկոծվում  եմ ,—  ընդունվեցի՜  Հանկարծ  պենսնեի  տակից  մանր  աչքերը  փայլեցնելով  մի  ծեր  ուսուցիչ  հարց  տվեց . —  Իսկ  ինչ  բան  է  շչենոկը  Դե ,  լեռնական  տավարածի  մտքով  կանցնի՞ ,  որ  շան  ձագին  մահճակալում  կքնացնեն ,  այն  ժամանակ ,  երբ  նա  ինքը  կարպետ  է  գցում  վրան  ու  բարձի  տեղ  քար  կամ  թևն  է  դնում  գլխի  տակ  Առանց  տատանվելու  և  հայկական  կոպիտ  առոգանությամբ  պատասխանեցի . — Щенок — это малэнки малчик . Հենց  այդպես  էլ  արտասանեցի ,— կոպիտ ,  առանց  փափկացնող  հնչյունների  Ուսուցիչներն  իրար  երես  նայեցին  և  դիրեկտորն  ասաց . —  Կտրե՛լ ,  ռուսերեն  չգիտի … Ինձ  թվաց ,  թե  առաստաղը  շարժվեց ,  պատերը  երերացին ... Կարգերը  փոխվեցին  և  մենք՝  պարտիզաններս  ցած  իջանք  լեռներից  ու  քարանձավներից  Սակայն  տարիներն  անցնում  էին  և  մեր  միջև  եղած  վիհը  խորանում  էր  ու  լայնանում ,—  նրանք  արդեն 8- րդ  դասարանում  էին  և  երևի  վաղուց  մոռացել  էին  իմ  խղճուկ  գոյության  մասին   Իսկ  ես  խուզարկում  եմ  մեր  գյուղի  բոլոր « ձալոների »  ու  տատերի  սնդուկները ,  պահարանները  ու  ինչ  որ  տպված  թուղթ  է  ճանկս  ընկնում — կարդում  եմ   Ես  կարդում  եմ  գյուղական  խանութի՝  ապրանք  փաթաթելու  համար  գործ  ածվող  բոլոր  տպագիր  թերթերը ,  որոնք  մեծ  մասամբ  բզկտված  հին  գրքերից  են  պոկած  լինում   Եվ  ծարավը ,  ուսման  ծարավն  ավելի  է  սաստկանում  մեջս  Անհույս  ու  փշրված  սրտով  ես  իջնում  եմ  ամառանոցային  գյուղաքաղաքն  ու  հեռվից  նայում  եմ  նրան ,  ակնածանքով  ու  գաղտագողի   Ինչքա՜ն  է  սիրունացել ,  ինչպե՜ս  բացվում  է  օրը  օրին՝  լավ  խնամված  ծաղկի  պես ,  և  ինչպես  այդ  շքեղ  ծաղկի  շուրջը  մեղուների ,  թիթեռների  ու  զեռունների  մի  բազմերանգ  բազմություն  է  թրթռում …  Երբեմն  նա  ինձ  նայում  է  այնպիսի  հայացքով ,  կարծես  հեռագրասյունին  է  նայում   Դա  խորապես  խոցում  է  իմ  սիրտը  և  ես  նորից  լեռ  եմ  բարձրանում ,  մագլցում  ծերպերը  որսի  հետևից  ու  հրացանիս  որոտով  խլացնում  վիշտս  ... Մենք  քարայրը  շրջապատեցինք  և  երկօրյա  կռվից  հետո  գերեցինք  անվանի  ավազակների  մի  խումբ   Ղազախում  դա  մեծ  դիպված  էր ,  և  երբ  մենք  բանդիտներին  շրջապատած  գյուղաքաղաք  մտանք ,  ողջ  բնակչությունը  խռնվեց  մեր  շուրջը   Եկան  և  դպրոցի  աշակերտները   Սիրտս  տրոփում  է  ուժգին ,—  հիմի  նա  կտեսնի  ինձ՝  հրացանն  ուսիս ,  վիթխարի  ավազակապետի  թիկունքում   Կզարմանա  իմ  սրտի  վրա ,  թե  ինչպես  ե՛ս ,  իմ  փոքր  տեղով  մասնակցել  եմ  այդ  դաժան  կռվին   Ծերպերում  փորսող  տալիս  փշերը  չանգռել  են  իմ  դեմքը  և  արյունը  սառել  է  այտերիս   Ոչինչ ,  թող  այդ  էլ  տեսնի …  Եվ  ահա  եկավ  նա ,  ահով  նայեց  բանդիտներին ,  թռուցիկ  հայացք  ձգեց  մեզ՝  գյուղական  կոմունարներիս  վրա  և  շուռ  եկավ  գնաց  Քիչ  է  մնում  սիրտս  պայթի  թախիծից ,  անճարությունից   Ի՞նչ  անեմ ,  ո՛ւժի  բան  չի ,  քաջության  բան  չի …  Ձմեռային  մի  պայծառ  օր  հրացանն  ուսիս ,  սպանածս  նապաստակը  կողքիցս  կախ  արած ,  իմ  հավատարիմ  շունը  հետևիցս  գցած՝  քաղաք  մտա   Նապաստակը  ինձ  գրքեր  տվող  ընկերոջս  նվեր  եմ  տանում  Դիտմամբ  ցերեկով  եմ  գնում ,  որ  նրան  դպրոցում  պատահեմ  ու  այնտեղ  էլ  հանդիսավոր  կերպով  հանձնեմ   Նա  այնտեղ  կլինի ,  անշուշտ  մոտ  կգա  ու  կզարմանա  իմ  որսորդական « հունարով »    Ու  ես  մտմտում  եմ  պատրաստի  պատասխանը . « Էս  ինչ  է  որ ,  կխտար  էլ  եմ  սպանում ,  ղուշ  էլ  եմ  երկնքից  վեր  բերում …»    Նա  կզարմանա  ու  հետաքրքրություն  առաջ  կգա  նրա  մեջ  դեպի  այդ  լեռնական  պարզ  պատանին   Կհարցնի  սարերից — կպատմեմ   Կասեմ ,  թե  ի՜նչ  չքնաղ  տեսարան  է  բացվում  ամեն  արևածագի  Այրի – դաշ  բարձր  լեռան  կատարից ,  կպատմեմ  մեր  բնության  հեքիաթային  գեղեցկության՝  կպատմեմ  Հաղարծնի  անտառի  արջերի ,  Ճանճաքարի  վայրի  մեղրի  ամբարների  մասին  ու  կպատմեմ  մեր  սարերի  անթիվ ,  անհամար  ծաղիկների  մասին   Նա  կըլսի  գլխահակ  և  կխորասուզվի  իր  մտքերի  մեջ ,  կերազի   Այո՛ ,  ես  նրան  իր  ճղճիմ  միջավայրից  մտովին  մի  նոր  աշխարհ  կփոխադրեմ ,  բնության  աշխարհը ,  ուր  ամեն  ինչ  անպաճույճ  է  ու  գեղեցիկ  և  ուր  մարդիկ  կոպիտ  արտաքին  ունեն  և  քնքուշ  սիրտ … Դպրոցի  բակում  աշակերտները  խռնվեցին  շուրջս  Ես  որսս  հանդիսավոր  կերպով  հանձնեցի  ընկերոջս  այն  պահին ,  երբ  սևաչյա  սիրունիկս « դեպքի  վայրն »  էր  հասել  Ընկերս  ոգևորված  իմ  նվերից ,  փաթաթվեց  ինձ  ու  զգացված  արտասանեց . —  Շնորհակալ  եմ …  թանկագին  նվեր  է ,  որովհետև  դրամով  չի  գնված ,  այլ  ձեռք  է  բերված  չարչարանքով  ու  տղամարդությամբ ... Ուրախությունից  արյունս  գլուխս  խփեց  և  հրճվանքով  մտածեցի . « Հիմի  որ  չես  կարող  ուշադրություն  չդարձնել ,  սիրունիկս »    Ու  աչքիս « պոչով »  նայեցի  նրան   Նա  սիգաճեմ  ու  գլուխը  բարձր  պահած  մոտեցավ  մեր  խմբին  և  առանց  ինձ  և  իմ  որսին  ուշադրության  արժանացնելու ,  մի  կտոր  ճերմակ  խմորեղեն  մեկնեց  իմ  շանը  Շունը  խորթ – խորթ  ու  անվստահությամբ  նայեց  նրան  լեռնականի  վայրենի  հայացքով ,—  նրա  համար  խորթ  էին  այդ  աղջկա  թափանցիկ  նրբին  շորերը  ու  նրանից  փչող  անուշահոտությունը  Ես  հայացքով  թույլ  տվի  շանս ,  և  նա  ագահությամբ  բերանեց  քաղցրավենին  ու  բարեկամաբար  սկսեց  պոչով  ավլել  գետինը   Աղջիկը  համարձակություն  ստանալով՝  սկսեց  շոյել  նրա  գլուխը ,  և  այդ  պահին  ես  նրա  դեմքին  առաջին  անգամ  լուսաշող  մի  ժպիտ  նկատեցի  ու  աչքերում  գգվանք   Կարծես  կանաչ – թավշե  բլրին  արևածագի  ուրախ  շողեր  խաղացին ,  կարծես  ժպտաց  ինքը՝  Ղազախի  մայիսյան  առավոտը   Խիստ  ու  մռայլ  այդ  դեմքը  այնպես  պայծառ  շողաց  դեպի  այդ  կենդանին  ունեցած  սիրուց ,  որ  մի  պահ  մնացի  հիացմունքից  ապշած  այդ  արտասովոր  գեղեցկության  առաջ   Ապա  հաջորդ  վայրկյանին  սոսկալի  մի  միտք ,  անբացատրելի  մի  խանդ  շամփրեց  ուղեղս , « Մի՞թե  իմ  մեծ  սիրով  այս  շան  չափ  էլ  ուշադրության  չարժանացա …» Այդ  տարօրինակ  մտքից  ինձ  թվաց  թե  սիրտս  կանգ  առավ ,  աշխարհ  գլխիս  պտույտ  եկավ  և  խելահեղ  մի  ցասումով  բռնված ,  ես  հրացանը  վզիցս  հանեցի  տենդագին  ու  որոտացի  ահավոր  ձայնով . —  Հեռացե՛ք … Ու  կրակեցի  իմ  մանկության  ընկերոջ ,  իմ  սիրելի  շան  ճակատին … Ապա  խելագարի  վազքով  սլացա  դեպի  անտառ ,  նետվեցի  թփերի  մեջ  և  երեսս  խոնավ  հողին  քսելով՝  դառնագին  ու  անզուսպ  հեկեկացի  Ես  կրակ  ել  էի  իմ  առաջին  սիրո  վրա  ու  նրա  ողբերգական  մահն  էի  ողբում՝  իմ  պատանեկան  անարատ  հոգու  ամբողջ  ուժով  Իմ  գիժ ,  իմ  գիժ  պատանեկություն ,  որ  մեր  ջրվեժների  նման  փրփրադեզ  էիր  ու  մեր  եղնիկների  նման  թեթևասույր  Հորդացած  գարնան  ջրերի  նման  զգացմունքներս  դուրս  էին  գալիս  իրենց  ափերից  ու  արմատահան  անում – տանում  եզերքին  բուսած  ծառ  ու  ծաղիկ ,  կանաչ  ու  թուփ   Բողար  ջան ,  մայիսի  շաղոտ  լուսաբացի  և  աշնան  անձրևոտ  գիշերների  իմ  ընկեր   Դու  էլ  զոհ  գնացիր  իմ  գիժ  զգացմունքների  գիժ  հորդումին   Ու  ինձ  թվում  է ,  որ  նրան  զոհ  գնաց  և  իմ  աոաջին  սերը ,  որ  փթթում  էր  շա՜տ  վտանգավոր  տեղ —  իմ  հոգու  լեռնային  հեղեղատի  ափին … Այդ  դեպքից  քսան  տարի  անցավ ;  Հորդացած  ջրերը  հանդարտվեցին  և  ես  դարձա  չափավոր  ու  խոհուն   Կյանքը  խուզեց  երևակայությանս  թևերը  և  նա  այլևս  չի  ճախրում  ամպերից  վեր ,—  նա  ներքևում  է —  երկրի  վրա … Ու  այժմ  ես  հաճախ  եմ  հարցնում  ինքս  ինձ՝ « Մի՞թե  ես  որևէ  կայծ  չեմ  առաջ  բերել  այդ  աղջկա  հոգում »    Ու  հարցնում  եմ  ինքս  ինձ՝ « Տեսնես ,  կարեկցության  մի  շող  գոնե  անցա՞վ  նրա  հոգով —  կարեկցություն  ոչ  թե  սպանվողի ,  այլ  իմ  նկատմամբ ,—  չէ  որ  նա  հասկացավ ,  անշուշտ  հասկացավ ,  որ  ես  կրակում  եմ  ի՛մ  սրտին  և  ե՛ս  եմ  կարեկցության  արժանի  իմ  փոթորկվող  հոգով …» Ու  մեկ  էլ  հարցնում  եմ՝ « Կա՞  արդյոք  նա ,  հիշո՞ւմ  է  ինձ »… Ինչ  վերաբերում  է  ինձ ,  ես  եռանդով  վանում  եմ  նրա  հիշատակն  իմ  սրտից  ու  ինչքան  եռանդով  եմ  վանում ,  այնքան  պայծառ  է  կանգնում  նա  իմ  մանկության  օրերի  հուշերում  ... Վերջերս  Երևանում  ես  երբեմն  հանդիպում  եմ  մի  անծանոթ  տիկնոջ   Կլոր  երեսով ,  թուխ  աչք - ունքով ,  փարթամ  իրանով  գեր  մի  կին  է  դա   Քայլվածքը  նախկին  վեհության  կնիքն  ունի ,  սիրուն  աչքերը  մռայլ  են  ու  թախիծով  լի   Ես  ժպիտ  չեմ  տեսել  այղ  տիկնոջ  դեմքին   Չնայած  դրան  նա  բավական  հետաքրքրական  է  և  ինչ - որ  հմայք  ունի ,—  թաքուն ,  անհասկանալի  հմայք ,—  դժվարանում  ես  որոշել  այդ  հմայքի  աղբյուրը  Բարեկամուհիս  ինձ  ծանոթացրեց  նրան  —  Ես  վաղուց  գիտեմ  ձեզ ,—  ասաց  տիկինը  գրեթե  անտարբեր  —  Որտեղի՞ց  —  Կյանքից …  գրքերից ….  հետո՝  մենք  հայրենակիցներ  ենք  —  Բայց  ես  ձեզ  չեմ  տեսել  —  Դե  դուք  բարձունքում  եք ,  մենք  ստորոտում ...  դուք  մեզ  համար  տեսանելի  եք ,  մենք  ձեզ  համար  ոչ   Նրա  պատասխանն  ինձ  կոպիտ  թվաց   Բայց  նա  մի  փոքր  իրավացի  է ,—  ո՜ւր  է  մնացել  ծակ  տրեխներով  նախկին  տավարածը ... —  Դուք  ձորում  էիք  մեզ  հետ   Ապա  հանկարծ  հետ  թողիք  մեզ ,  անցաք , — հևիհև  դեպի  կատարն  էիք  շտապում , —  ի՞նչ  էր  պատահել  ձեզ , —  հարցրեց  նա  խուզարկու  հայացքով  ինձ  զննելով  Ինչ  որ  խորհրդավոր  էր  խոսում  այդ  տիկինը  —-  Շատ  բան  էր  պատահել ...  Պատահել  էր  այն ,  որ  այլևս  ստորոտում  մնալ  չէր  կարելի ,  որովհետև  վեր  գնացողները  և՛  արհամարհանքով  էին  ցած  նայում ,  և՛  երբեմն  էլ  քար  էին  գլորում  դեպի  ցած ... Տիկինը  դեմքը  խոժոռեց ,  հանդիմանանքով  նայեց  ինձ  և  կտրուկ  պատասխանեց . —  Դա  ճիշտ  չէ … Բայց  ո՞վ  է  նա ,  ո՞րտեղից  գիտե ,  թե  ինչ  եմ  ակնարկում  ես ... Իր  սենյակում  ես  նայում  էի  սեղանին  դրված  ալբոմը   Եվ  ահա  այնտեղ  հանկարծ  ես  գտա  նրա  լուսանկարը  և  անակնկալից  այլայլվեցի   Ահա  կանգնած  է  նա  բարակիրան ,  իր  գեղանի  հասակով ,  սև  աչքերով ,  փարթամ  հյուսերը  կախ   Ես  նայեցի  գեր ,  կլոր  դեմքով  տիկնոջը  և  նրա  աչքերը  ինձ  անչափ  ծանոթ  թվացին ,—  կարծես  այս  տիկինը  նրա  հարազատ  մայրն  է  կամ  ավագ  քույրը   Ես  թափով  վեր  ելա  ու  գրեթե  գոչեցի . —  Դուք  նա՞  եք … Նա  ժպտաց  և  ես  երկրորդ  անգամ  տեսա  նրա  ժպիտը ,—  կարծես  մռայլ  ամպի  քողը  ետ  քաշվեց  և  թույլ  ճառագեց  աշնանամուտի  արևը  —  Այո ,  նա՛  եմ …  զարմանում  եմ ,  որ  չճանաչեցիք  —  Ախր  շատ  եք  փոխվել …  միայն  աչքերը ...  այո ,  նույնն  են  Ես  կարկամած  զննում  էի  նրան ,  հետզհետե  հիշողությանս  մեջ  վերակենդանանում  էր  քսան  տարի  առաջ  կորցրածս  թանկագին  էակը  և  նմանությունը  հետզհետե  մեծանում  —  Այո ,  նա  եք .…  Բայց  շա՜տ  տարբեր  եք  նրանից …  Նա  շատ  հպարտ  էր ,  հինգ  տարի  ես  սիրեցի  նրան  և  նրա  մի  բառին , նրա  մի  հայացքին  անգամ  չարժանացա ...  արտասանեցի  ես  ցավով  ու  խուլ  բողոքի  շեշտով  Տիկինը  ժպտաց ,  շառագունեց  և  ասաց  ջերմությամբ . —  Դուք  իզուր  սպանեցիք  ձեր  շանը …  դուք  առիթ  չունեիք  նրան  նախանձելու ,  որովհետև ...  որովհետև  ես  ձեզ  իրոք  սիրում  էի …  Ես  այն  ձե՛զ  էի  շոյում ,  ձե՛զ  էի  գուրգուրում ...  դուք  այդ  չհասկացաք ... Ասաց  ու  խոստովանությունից  խիստ  կարմրեց  Ես  ցավից  խորը  հառաչ  արձակեցի  և  ինձ  թվաց ,  թե  իմ  ողջ  էությունը  լցվեց  անհուն  ափսոսանքով   Ափսոսանք ,  սրտամորմոք  ափսոսանք  իմ  իզուր  կործանված  առաջին  սիրո  համար ,  իմ  կորցրած  Բողարի  համար  և  մեր  անցած - գնացած  ջահելության  համար … Իմ  գիժ ,  իմ  գիժ ,  ջահելություն ,  որ  երազուն  էիր  ու  խաղաղ՝  Ղազախի  ամռան  աստղազարդ  գիշերի  պես ,  ու  սանձակոտոր՝լեռնային  հեղեղի  նման ... 
Աշնանային  միջօրե  էր :  Նանկինում ,  Ցիվանցեզե  փողոցի  տներից  մեկում ,  արմունկները  սեղանին  հենած `  չինացի  գունատ  աղջիկը  նստած  ձմերուկի  կորիզ  էր  չրթում ,  որ  վերցնում  էր  լաքապատ  սկուտեղից : Սեղանի  վրա  դրված  լամպը  տամուկ  լույս  էր  արձակում ,  որը  ոչ  այնքան  խավարն  էր  ցրում ,  որքան  ընդգծում  էր  սենյակի  խղճուկ  տեսքը :  Անկյունում ,  պատռված  պաստառներով  պատված  պատի  մոտ ,  վրան  անփութորեն  բրդե  ծածկոց  նետված  շաքարեղեգե  մահճակալի  վերևում ,  փոշոտ  առագաստ  էր  կախված :  Սեղանի  մյուս  կողմում  կարծես  մոռացված ,  հին  աթոռ  էր :  Ամենաուշադիր  աչքն  անգամ  այդ  իրերից  բացի  չէր  կարող  գտնել  որևէ  այլ  բան ,  որ  կարող  էր  ծառայել  իբրև  սենյակի  զարդարանք : Բայց  աղջիկը  ստեպ - ստեպ  դադարում  էր  չրթել  և  իր  վճիտ  աչքերով  ակնապիշ  նայում  էր  դիմացի  պատին ,  իրոք ,  ուղիղ  նրա  հայացքի  դիմաց  կեռիկից  համեստորեն  կախված  էր  փոքրիկ  բրոնզե  խաչելությունը ,  որի  վրա  աղոտ  գծագրվում  էր  լայն  բացված  ձեռքերով  խաչված  Քրիստոսը :  Ամեն  անգամ ,  երբ  աղջիկը  նայում  էր  Հիսուսին ,  իր  երկար  թերթերունքների  տակ  թաքչող  թախծի  արտահայությունը  մի  ակնթարթ  անհետանում  էր ,  և  դրա  փոխարեն  նրա  աչքերի  մեջ  բոցկլտում  էր  միամիտ  հույսի  շողը :  Բայց  աղջիկն  անմիջապես  փախցնում  էր  հայացքը ,  հոգոց  հանում ,  հոգնած  թոթվում  սև  մետաքսե  զգեստի  մեջ  ամփոփված  ուսերը  և  նորից  սկսում  եռանդով  ձմերիկի  կորիզ  չրթել : Աղջիկը  Սուն  Ցզին - հուան  էր , 15- ամյա  պոռնկուհին ,  որը  ծայրը  ծայրին  հասցնելու  համար  այս  սենյակում  գիշերային  հյուրեր  էր  ընդունում :  Ցինվայի  բազմաթիվ  պոռնկուհիների  մեջ  Սունի  նման  արտաքին  ունեցողներն ,  անշուշտ ,  շատ  էին :  Բայց  խիստ  կասկածելի  էր ,  որ  նրանց  մեջ  գտնվեր  Սունի  նման  հեզ  ևս  մեկը :  Նա ,  ի  տարբերություն `  ուրիշ  ծախու  կանանց ,  ստա ; ոս  ու  գռեհիկ  չէր ,  նա  ուրախ  ժպիտով  զվարճացնում  էր  հյուրերին ,  որոնք  ամեն  գիշեր  այցելում  էին  նրա  մռայլ  սենյակը :  Եվ  եթե  նրանց  վարձատրությունը  հազարից  մեկ  պայմանավորվածից  ավելին  էր  լինում ,  նա  ուրախանում  էր ,  որ  կկարողանա  հորը `  իր  միակ  հարազատին ,  հյուրասիրել  նրա  սիրած  սակեի  ևս  մի  բաժակով : Ցզին - հուայի  այսպիսի  վարքագիծն ,  իհարկե ,  բացատրվում  էր  նրա  նմավորությամբ ,  բայց  կար  նաև  ուրիշ  հանգամանք .  Նա  մանկուց  կաթոլիկական  հավատք  էր  ընդունել ,  այդպես  էր  նրան  դաստիարակել  հանգուցյալ  մայրը ,  և  պատից  կախված  խաչելությունը  դրա  վկայությունն  էր : Ի  դեպ  ասած ,  մի  անգամ ,  հետաքրքրությունից  դրդված ,  նրա  մոտ  գիշերեց  երիտասարդ  ճապոնացի  մի  զբոսաշրջիկ ,  որ  եկել  էր  Շանհայի  գարնանային  ձիարշավը  տեսնելու  և  միաժամանակ  Հարավային  Չինաստանի  բնապատկերներով  հիանալու  համար :  Եվրոպական  կոստյումով ,  սիգարն  ատամների  արանքում ,  նա  անփութորեն  գրկեց  իր  գոգին  նստած  Ցզին  հուայի  փոքրիկ  մարմինը ,  և ,  պատահաբար  նկատելով  խաչելությունը ,  կոտրտված  չինարենով  անվստահ  հարցրեց . -Դու  ի՞նչ  է ,  քրիստոնեուհի՞  ես : - Այո ,  ես  մկրտվել  եմ  հինգ  տարեկանում : - Եվ  այսպիսի  արհեստո՞վ  ես  զբաղված : Նրա  ձայնի  մեջ  ծաղրանք  կար ,  բայց  Ցզին - հուան ,  իր  սև  սաթե  մազերով  ծածկված  գլուխը  դրեց  նրա  ձեռքին  և  ժպտաց ,  ինչպես  միշտ ,  բարի  ժպիտով ,  որից  մերկանում  էին  նրա  մանրիկ ,  համաչափ  ատամիկները : - Ախր ,  եթե  ես  չզբաղվեի  այս  արհեստով ,  և '  ես ,  և '  հայրս  սովից  կմեռնեինք : - Իսկ  քո  հայրը  ծե՞ր  է : - Այո ...  Նա  հազիվհազ  է  ոտքի  վրա  մնում : - Բայց ...  Մի՞թե  դու  չես  հասկանում ,  որ  այս  արհեստով `  դու  երկնքի  չես  արժանանա : - Ոչ :- Թռուցիկ  նայելով  խաչելությանը `  Ցզին - հուան  մտախոհ  արտաբերեց .- Ես  կարծում  եմ ,  որ  Քրիստոսը  երկնքում  ինքն  էլ ,  հավանաբար ,  գիտե ,  թե  ինչ  կա  իմ  սրտում :  Այլապես  տերը  կլիներ  Յաոցսյակաոյի  բաժանմունքի  ոստիկաններից  մեկը : Երիտասարդ  ճապոնացին  ժպտաց :  Նա  ձեռքերը  կոստյումի  գրպանները  տարավ ,  հանեց  մի  զույգ  նեֆրիտե  ականջօղեր  և  ամրացրեց  աղջկա  ականջաբլթակներին : - Այս  ականջօղերը  ես  գնել  էի ,  որ  Ճապոնիայում  նվեր  տամ ,  բայց  քեզ  եմ  նվիրում `  ի  հիշատակ  այս  գիշերվա : Իսկապես  էլ ,  այդ  գիշերվանից  Ցզին - հուան  լի  էր  մի  տեսակ  խաղաղ  վստահությամբ : Բայց  մեկ  ամիս  անց  այդ  թշվառն ,  ավաղ ,  հիվանդացավ .  նրա  մարմնի  վրա  հայտնվեցին  չարորակ  սիֆիլիսային  խոցեր :  Իմանալով  այդ  մասին `  նրա  գործընկերուհին  խորհուրդ  տվեց  օպիումով  օղի  խմել ,  վստահեցնելով ,  որ  դրանից  ցավը  մեղմանում  է :  Հետո  մի  ուրիշ  ընկերուհի `  Մաո  Ին - չունը ,  պատրաստակամորեն  նրան  նվիրեց « գունլանվանի »  և « ցզյալումիի »  մնացորդներ ,  որոնցից  ինքն  էլ  էր  օգտագործել :  Բայց  չնայած  Ցզին - հաուն  ապրում  էր  մեկուսի ,  հյուրեր  չէր  ընդունում ,  առաղջությունը  ոչ  մի  կերպ  չէր  լավանում : Եվ  ահա  մի  անագամ  Չեն  շան - չան ,  այցելելով  Ցզին - հուային ,  լիակատար  համոզվածությամբ  նրան ( հաստատ  սնահավատության  վրա  հենված )  բուժման  մի  եղանակ  սովորեցրեց . - Քանի  որ  քո  հիվանդությունը  քեզ  է  անցել  հյուրերից ,  դու  էլ  այն  պետք  է  մեկ  ուրիշ  վերադարձնես :  Եվ  այդ  ժամանակ  երկու - երեք  օրից  կառողջանաս : Ցզին - հուան  նստած  էր `  ձեռքն  այտին  հենած ,  և  նրա  դեմքի  ճնշված  արտահայտությունը  չէր  փոխվում :  Բայց ,  ըստ  երևույթին ,  Շան - չայի  խոսքերը  նրա  մեջ  հետաքրքրություն  առաջացրեցին ,  և  նա  հարցրեց . - Իրո՞ք : - Դե ,  իհարկե ,  ճիշտ  եմ  ասում :  Քույրս  էլ  ոչ  մի  կերպ  չէր  լավանում ,  ինչպես  հիմա `  դու :  Բայց  հենց  հիվանդությունը  փոխանցեց  հյուրին `  առողջացավ : - Իսկ  հյու՞րը : - Հյուրի ~ ն  է  խղճում :  Ասում  են `  այդ  հյուրը  հիվանդությունից  կուրացել  է :  Բայց  մե՞զ  ինչ : Երբ  Շան - չան  հեռացավ ,  և  Ցզին - հուան  մենակ  մնաց ,  ծնկի  իջավ  խաչելության  առաջ  և  աչքերը  հառելով  խաչված  Քրիստոսին `  սկսեց  ջերմեռանդորեն  աղոթել . - Տեր  Հիսուս ,  որ  երկնքում  ես :  Ես  զբաղվում  եմ  այս  ատելի  արհեստով ,  որպեսզի  կերակրեմ  իմ  հորը :  Բայց  իմ  արածը  խայտառակում  է  միայն  ինձ ,  և  ուրիշ  ոչ  ոքի  ես  վատություն  չեմ  անում :  Դրա  համար  ես  կարծում  եմ ,  որ  եթե  մեռնեմ  հենց  այսպիսին ,  միևնույն  է ,  ես  կընկնեմ  երկինք :  Բայց  հիմա  ես  կարող  եմ  շարունակել ,  եթե  միայն  իմ  հիվանդությունը  փոխանցեմ  ուրիշի :  Ուրեմն ,  թեկուզ  ես  ստիպված  լինեմ  սովամահ  լինել ( և  այդ  ժամանակ  իմ  հիվանդությունն  էլ  կանցնի ),  ես  պետք  է  ոչ  ոքի  հետ  անկողին  չմտնեմ :  Թե  չէ  ես  իմ  երջանկության  համար  կկործանեմ  ուրիշի ,  որն  ինձ  ոչ  մի  վատություն  չի  արել :  Բայց  ես ,  վերջիվերջո ,  կին  եմ :  Ես  կարող  եմ  ինչ - որ  պահի  տրվել  գայթակղությանը :  տեր  Հիսուս ,  որ  երկնքում  ես :  Խնդրում  եմ ,  պահպանիր  ինձ :  Թեզանից  բացի  ես  ոչ  մի  հույս  չունեմ : Ընդունելով  այսպիսի  որոշում `  Ցզին - հուան ,  չնայած  Շան - չայի  և  Ին - չուայի  հորդորներին ,  այլևս  հյուր  չէր  ընդունում ,  և  եթե  պատահում  էր `  իր  հին  ծանոթ  տղամարդկանցից  էին  գալիս ,  Ցզին - հուան  պարզապես  նստում  էր ,  ծխում ,  զրուցում `  կատարելով  նրանց  և  ոչ  մի  ցանկությունը : - Ես  սարսափելի  հիվանդություն  ունեմ :  Եթե  դուք  պառկեք  ինձ  հետ `  այն  կկպչի  նաև  ձեզ ,-  ասում  էր  նա  միշտ ,  երբ  հարբած  հյուրը  փորձում  էր  բռնությամբ  տիրել  նրան :  Նման  դեպքերում  նա  չէր  ամաչում  նույնիսկ  իր  խոցոտ  ամոթույքը  ցույց  տալ :  Այդ  պատճառով  այցելությունները  կամաց - կամաց  դադարեցին :  Եվ  ապրելը  օրեցօր  դարձավ  ավելի  դժվար : Այդ  երեկո  նա  երկար  նստեց `  սեղանին  թիկնած ,  ոչինչ  չանելով  և  մտախոհ  նայելով  իր  դիմաց :  Հյուրերն  առաջվա  պես  չէին  այցելում  նրան :  Գիշերը  մոտենում  էր ,  ամեն  ինչ  լռել  էր ,  և  Ցզին - հուայի  ականջներին  էր  հասնում  միայն  ծղրիդների  երգեցողությունը :  Իսկ  քարե  հատակով ,  չջեռուցվող  սենյակում  սաստկացող  ցուրտը  ջրի  նման  թափանցիկ  նախ  նրա  մետաքսե  կոշիկների ,  ապա  դրանք  նուրբ  գրկած  տոտիկների  մեջ : Ցզին - հուան  որոշ  ժամանակ  նայում  էր  լամպի  տամուկ  լույսին ,  ապա  ցնցվեց  և  թույլ  հորանջեց :  Գրեթե  հենց  այդ  պահին  ներկված  դուռը  թափով  բացվեց ,  և  ներս  մտավ  անծանոթ  օտարերկրացի :  Երևի  այն  բանից ,  որ  դուռը  թափով  բացվեց ,  լամպի  լույսը  հանկարծ  թրթռաց ,  բռնկվեց ,  և  կիսամութ  սենյակը  լուսավորվեց  տարօրինակ  կարմիր  լույով :  Ոտքից - գլուխ  այդ  կարմիրով  լուսավորված  հյուրը  մի  քայլ  ետ  գնաց  և  փակեց  դուռը :  Ցզին - հուան  վեր  կացավ  և  զարմացած  նայեց  անծանոթ  օտարերկրացուն :  Հյուրը  կլիներ  երեսունհինգ  տարեկան :  Նա  արևավառ ,  մորուքավոր  և  խոշորաչյա  տղամարդ  էր `  սրճագույն  բծերով  կոստյումով  և  նույնիսկ  սև  կեպիով :  Միայն  մի  բան  էր  անհասկանալի ,  թեև  նա ,  անտարակույս ,  օտարերկրացի  էր ,  բայց ,  որքան  էլ  տարօրինակ  է ,  նրա  տեսքից  անհնար  էր  որոշել `  ասիացի՞  է  արդյոք  նա ,  թե՞  եվրոպացի :  Կեպիի  տակից  դուրս  պրծած  սև  մազերով ,  հանգած  ծխամորճն  ատամների  արանքում ,  շեմքի  մեջ  կանգնած `  նրան  կարելի  էր  դնել  մահու  չափ  հարբած  անցորդի  տեղ ,  որը  սխալմամբ  է  այստեղ  հայտնվել : - Ձեզ  ի՞նչ  է  հարկավոր ,-  գրեթե  նախատինքով  հարցրեց  փոքր - ինչ  վախեցած  Ցզին - հուան `  չհեռանալով  սեղանի  մոտից :  Հյուրը  թափահարեց  գլուխը ,  ինչ - որ ,  ինչ - որ  անհասկանալի  բան  ասաց  օտար  լեզվով :  Ի  պատասխան `  Ցզին - հուան  գլուխը  թափ  տվեց ,  ինչից  լամպի  լույսի  տակ  առկայծեցին  նրա  նեֆրիտե  ականջօղերը : Տեսնելով ,  թե  ինչպես  է  աղջիկը  խոժոռել  իր  սիրուն  հոնքերը `  հյուրը  հանկարծ  բարձր  քրքջաց ,  անբռնազբոսիկ  շարժումով  հանեց  կեպին  և  օրորվելով  ուղղվեց  նրա  մոտ :  Թուլացած  նստեց  դիմացի  աթոռին :  Այդ  պահին  Ցզին - հուային  հանկարծ  նա  թվաց  այնքան  հարազատ  ու  մտերիմ ,  կարծես  վաղուց  ճանաչել  է  նրան ,  ուղղակի  չի  հիշում `  որտեղ  և  երբ :  Հյուրն  առանց  ձևականությունների  մատները  խրեց  սկուտեղի  ձմերուկի  կորիզների  մեջ ,  բայց  չչրթեց ,  այլ  սկսեց  ուշադիր  նայել  Ցզին - հուային ,  ձեռքի  տարօրինակ  շարժումներով  և  իր  օտար  լեզվով  փորձելով  ինչ - որ  բան  հասկացնել :  Ցզին - հուան  չհասկացավ  նրա  բառերի  իմաստը ,  բայց  աղոտ  կռահեց ,  որ  հյուրը  գիտե ,  թե  ինչով  է  զբաղվում  ինքը :  Չինարեն  չհասկացող  օտարերկրացիների  հետ  երկար  գիշերներ  անցկացնելը  Ցզին - հուայի  համար  սովորական  բան  էր :  Այդ  պատճառով  նա  նորից  նստեց  և  իր  սովորույթի  համաձայն  բարեհոգի  ժպտալով  սկսեց  շատախոսել `  իր  խոսքը  համեմելով  հյուրին  բոլորովին  անհասկանալի  կատակներով :  Բայց  հյուրը  ամեն  երրորդ  բառի  վրա  այնպես  էր  հռհռում ,  կարծես  իրոք  հասկանում  էր ,  և  ձեռքերն  ավելի  եռանդուն  էին « խոսում »:  Հյուրից  օղու  հոտ  էր  փչում ,  բայց  նրա  հարբած  կարմիր  երեսը  առնացի  կենսական  ուժից  այնպես  էր  փայլփլում ,  որ  լուսավորվում  էր  ողջ  խղճուկ  սենյակը :  Համենայնդեպս ,  Ցզին - հուայի  աչքին  մինչ  այդ  իր  տեսած  բոլոր  օտարերկրացիների  մեջ  ամենագեղեցիկն  էր `  չխոսելով  այլև  Նանկինի  իր  ծանոթների  մասին :  Այսպես  թե  այնպես ,  բայց  նա  չէր  կարողանում  չմտածել ,  թե  նախկինում  հանդիպել  է  այդ  տղամարդուն :  Նայելով  ճակատին  թափված  նրա  սև  գանգուրներին  և  անընդհատ  զվարթ  ժպտալով `  Ցզին - հուան  ջանում  էր  հիշել ,  թե  որտեղ  է  այդ  դեմքը  տեսել : « Արդյո՞ք  նա  չէ ,  որ  իր  գեր  կնոջ  հետ  գետանավով  էր  եկել :  Բայց `  ոչ ,  նա  շատ  ավելի  շիկահեր  էր :  Իսկ  գոցե  նա՞  է ,  որ  լուսանկարեց  Ցինվայում  Կուն - Ցզիի  դամբարանը :  Բայց  նա ,  կարծես  թե ,  ավելի  տարիքով  էր :  Այո ,  այո  մի  անգամ  ես  տեսել  եմ .  Լիդացյաոյում ,  կամրջի  մոտ ,  հենց  ռեստորանի  դիմաց ,  ամբոխ  էր  հավաքված ,  և  մեկը  իսկևիսկ  այս  մարդու  նման ,  հաստ  մահակով  խփում  էր  ռիկշայի  մեջքին :  Բայց ...  նրա  աչքերը  ոնց  որ  ավելի  կապույտ  էին »: Մինչ  Ցզին - հուան  մտածմունքների  մեջ  էր `  անծանոթը  նույն  զվարթությամբ  լցրեց  ծխամորճը ,  ծխեց ,  և  սենյակը  լցվեց  անուշաբույր  ծխով :  Հետո  հանկարծ  նա  ինչ - որ  բան  ասաց ,  ծիծաղեց ,  այս  անգամ  կամացուկ ,  և ,  բարձրացնելով  երկու  մատները ,  մոտեցրեց  Ցզին - հուայի  աչքերին ,  հասկացնելով « երկու »  թիվը ,  որն ,  իհարկե ,  նշանակում  էր  երկու  դոլար :  Բայց  Ցզին - հուան ,  որն  այլևս  հյուր  չէր  ընդունում ,  առաջվա  պես  ճարպկորեն  չրթում  էր  և  ի  նշան  մերժումի `  երկու  անգամ  գլուխը  տարուբերեց :  Այդժամ  հյուրը ,  փռվելով  սեղանին ,  երեսը  մոտեցրեց  Ցզին - հուայի  երեսին  և  արուօ  աներկմիտ  հայացքով  նրա  աչքերի  մեջ  նայելով `  բարձրացրեց  երեք  մատները : Ցզին - հուան ,  բերանում  դեռ  ձմերուկի  կորիզները ,  փոքր - ինչ  ետ  քաշվեց ,  և  նրա  դեմքը  վրդովմունք  էր  ցույց  տալիս :  Հյուրն ,  ըստ  երևույթին ,  կարծեց ,  թե  նա  երկու  դոլարով  չի  համաձայնվում :  Մինչդեռ  բոլորովին  հնարավոր  չէր  նրան  բացատրել ,  թե  բանն  ինչն  է ,  քանի  որ  նա  չինարեն  չէր  հասկանում :  Դառնորեն  զղջալով  իր  թեթևամտության  համար `  Ցզին - հուան  իր  սառն  աչքերը  մի  կողմ  թեքեց  և  կամա - ակամա  տարուբերեց  գլուխը : Բայց  անծանոթը  թեթևակի  ժպտաց  և  կարծես  մի  քիչ  տատանվելով `  չորս  մատները  բարձրացրեց  և  կրկին  օտար  լեզվով  ինչ - որ  բան  ասաց :  Վերջապես  համբերահատ  եղած  Ցզին - հուան  դեմքն  այտին  հենեց `  չկարողանալով  նույնիսկ  ժպտալ ,  բայց  հենց  այդ  ժամանակ  որոշեց ,  որ  իրեն  մնում  է  գլխով « ոչ »  ասել  այնքան  ժամանակ ,  մինչև  դա  հյուրին  հոգնեցնի :  Բայց  հենց  այդ  պահին  հյուրի  ձեռքի  բոլոր  հինգ  մատները  վեր  բարձրացան : Հետո  երկար  ժամանակ  նրանք  շարունակում  էին  զրուցել  ձեռքերի  շարժումների  և  դիմախաղի  միջոցով :  Մատ  առ  մատ  համառորեն  բարձրացնելով  առաջարկվող  գինը `  հյուրն  ի  վերջո  ցույց  տվեց ,  որ  ինքը  չի  խնայի  նունիսկ  տասը  դոլարը `  պոռնկուհի  համար  պատկառելի  գումար ,  չտատանեց  Ցզին - հուային :  Աթոռից  վեր  կենալով `  նա  հենվեց  սեղանի  կողքին ,  և  երբ  հյուրը  շռայլորեն  իր  երկու  ձեռքերի  բոլոր  մատները ,  զայրացած  ոտքը  խփեց  գետնին  և  իրար  ետևից  գլուխը  տարուբերեց :  Եվ  հենց  այդ  պահին  խաչելությունը ,  չգիտես  ինչու ,  պոկվեց  կեռիկից  և  թեթև  զնգոցով  ընկավ  քարե  հատակին ,  Ցզին - հուայի  ոտքերի  մոտ : Նա  ձեռքն  իսկուն  մեկնեց  և  խաչելությունը  խնամքով  բարձրացրեց :  Պատահաբար  նրա  աչքն  ընկավ  խաչված  Քրիստոսի  դեմքին ,  և ,  տարօրինակ  բան `  այդ  դեմքը  կարծես  իր  սեղանի  մոտ  նստած  օտարերկրացու  իսկական  արտացոլումը  լիներ : « Ահա  թե  ինչու  էր  ինձ  անընդհատ  թվում ,  թե  ես  նրան  նախկինում  տեսել  եմ ,  ախր ,  սա  հենց  տեր  Քրիստոսի  դեմքն  է »: Բրոնզե  խաչելությունը  կրծքին  սեղմած `  Ցզին - հուան  ցնցված  նայում  էր  հյուրին :  Հյուրը ,  ում  դեմքը  գինուց  կարմրատակել  էր  և  առաջվա  պես  լամպի  լույսով  լուսավորված  էր ,  ժամանակ  առ  ժամանակ  ծխամորճը  բերանին  էր  մոտեցնում  և  բազմանշանակ  ժպտում :  Եվ  նրա  աչքերը  չէին  կտրվում  Ցզին - հուայից ,  վերուվարելով  նրա  փոքրիկ  մարմնով  մեկ ,  ճերմակ  պարանոցով  և  ականջներով ,  որոնց  վրա  փայլում  էին  նեֆրիտե  ականջօղերը :  Բայց  Ցզին - հուային  թվում  էր ,  թե  նույնիսկ  այդ  վիճակում  հյուրց  մի  տեսակ  վեհություն  է  ճառագում : Մի  քիչ  սպասելով `  հյուրը  ծխամորճը  բերանից  հանեց  և  գլուխը  բազմանշանակ  խոնհարելով `  ծիծաղաձայն  ինչ - որ  բան  ասաց : Այդ  խոսքերը  Ցզին - հուայի  վրա  հմուտ  հմուտ  հմայողի  շշունջ  ազդեցություն  ունեցան :  Արդյո՞ք  նա  չէր  մոռացել  իր  մեծահոգի  որոշման  մասին :  Խոնհարելով  ժպտացող  աչքերը  և  բրոնզե  խաչելությունը  կրծքին  սեղմած `  նա  ամոթխած  մոտեցավ  խորհրդավոր  հյուրին : Հյուրը  տաբատի  գրպանի  մեջ  արծաթե  դրամները  հաշվեց ,  որոշ  ժամանակ  հիացավ  առաջվա  պես  աչքերով  ժպտացող  Ցզին - հուայով ,  բայց  հանկարծ  նրա  աչքերի  մեջ  կրակ  բռնկվեց ,  նա  վեր  թռավ  տեղից  և  ամուր  գրկելով  Ցզին - հուային `  նրան  սեղմեց  օղեհոտ  իր  գրկում :  Ցզին - հուան ,  ասես  գիտակցությունը  կորցրած ,  գլուխը  ետ  գցած ,  գունատ  այտերը `  հանկարծ  շառագունած ,  հմայված  նայում  էր  հյուրի  աչքերին :  Հասկանալի  էր `  նա  այլևս  չէր  կարող  կշռադատել `  տրվե՞լ  տարօրինակ  օտարերկրացուն ,  թե՞  խույս  տալ  նրա  համբյուրներից `  նրան  չվարակելու  մտավախությամբ :  Իր  շրթունքները  հանձնելով  մազումորուքի  մեջ  կորած  նրա  բերանին `  Ցզին - հուան  գիտեր  միայն  մի  բան .  Նրա  կուրծքը  ափեափ  լցված  էր  առաջին  սիրո  հայտնության  բերկրանքով : Մի  քանի  ժամ  անց  արդեն  մարած  լամպով  սենյակում  հազիվ  լսելի  էր  ծղրիդների  ձայնը ,  որն  աշնանային  թախիծ  էր  խառնում  երկու  քնածների  երազային  շնչառությանը :  Եվ  Ցզին - հուայի  երազը ,  պոկվելով  մահճակալի  փոշոտ  առագաստից ,  բարձրացավ  վեր ,  վեր ,  դեպի  աստղաշատ  և  լուսնապսակ  գիշերը : ... Ցզին - հուան  նստած  էր  կարմիր  սանդալենուց  պատրաստված  աթոռին  և  սեղանիկին  դրված  զանազան  ուտեստներն  էր  ճաշակում  զույգ  ձողիկներով :  Ծիծեռնակի  բույն ,  շնաձկան  լողակ ,  խաշած  ձվեր ,  ձկնապուխտ ,  տապակած  խոզ ,  ձկնապուր ...  Անհաշիվ  ուտելիքներ :  Իսկ  սպասքը  կազմում  էին  երկնագույն  լոտոսներով  և  ոսկեփայլ  փյունիկներով  ջրաներկված  գեղեցիկ  ափսեներ  ու  պնակներ :  Նրա  թիկունքում  շղարշե  վարագույրը  ծածկում  էր  պատուհանը ,  որից  անդին ,  ըստ  երևույթին ,  գետ  էր  հոսում .  Սենյակում  լսելի  էր  գետի  անընդհատ  քչքչոցը  և  ուրախ  ճողփանքի  ձայնը :  Ցզին - հուային  թվում  էր ,  թե  նա  գտնվում  է  մանկուց  իրեն  հարազատ  Ցզինվայում :  Բայց  նա ,  անտարակույս ,  երկնքում  էր ,  Քրիստոսի  հարկի  տակ : Ստեպ - ստեպ  Ցզին - հուան  վայր  էր  դնում  ձողիկները  և  դիտում  էր  շուրջը :  Բայց  ընդարձակ  սենյակում  միայն  վիշապազարդ  սյուներ  էին ,  կերակուրներից  ելնող  գոլորշով  պատված  խոշոր  քրիզանթեմներով  ծաղկամանները ,  և  ուրիշ  ոչ  մի  շունչ : Եվ  սակայն ,  բավական  էր `  ափսեն  դատարկվեր ,  Ցզին - հուայի  աչքի  առաջ ,  չգիտես  որտեղից ,  հայտնվում  էր  տաք  բուրմունք  արձակող  մի  նոր  ուտելիք :  Եվ  հանակարծ  տապակած  կաքավը ,  որին  նա  դեռ  չէր  էլ  հասցրել  դիպչել ,  թևերը  թափահարեց  և  շուռ  տալով  գինու  սափորը `  հասավ  առաստաղին : Այդ  ժամանակ  Ցզին - հուան  զգաց ,  որ  ինչ - որ  մեկը  թիկունքից  լռիկ  մոտեցել  է  իր  աթոռին :  Այդ  պատճառով ,  վայր  չդնելով  ձողիկները ,  նա  արագ  ետ  շրջվեց :  Այնտեղ ,  որտեղ  ըստ  նրա ,  պետք  է  պատուհան  լիներ ,  պատուհանի  փոխարեն  փայտից  պատրաստված  մետաքսապատ  աթոռին  վեհորեն  նստած  էր  անծանոթ  օտարերկրացին ,  ատամների  արանքում `  ղեյլանի  երկար  բրոնզե  ծխամորճ :  Ցզին - հուան  անմիջապես  ճանաչեց  այս  գիշեր  իրեն  հյուր  եկած  օտարերկրացուն :  Միայն  թե  հիմա  նրա  գլխավերևում ,  մեկ  ապակու  հեռավորության  վրա ,  նշմարվում  էր  նուրբ  լուսապսակ ,  որ  երեք  օրական  լուսին  էր  հիշեցնում : Հենց  այդ  պահին ,  կարծես  սեղանի  վրայից  դուրս  պրծնելով ,  մեծ  ափսեի  մեջ  հաըտնվեց  ախորժաբեր  ուտելիք :  Նա  իսկույն  մեկնեց  ձողիկները  և  ուզում  էր  համեղ  պատառ  վերցնել ,  բայց  հանկարծ  հիշեց  ետևում  նստած  օտարերկրացուն  և  ուսի  վրայով  նայելով `  ամոթխած  հարցրեց . - Դուք  սեղանին  չե՞ք  մոտենա  արդյոք : - Ոչ ,  մենակ  կեր :  Եթե  դու  հիմա  ուտես ,  քո  հիվանդությունն  այս  գիշեր  կչքանա : Լուսապսակով  օտարերկրացին  այդ  բառերը  ասելիս  ծխամորճը  բերանից  չէր  հանել  և  ժպտում  էր  մի  ժպիտով ,  որ  լի  էր  անսահման  սիրով : - Ուրեմն `  դուք  չե՞ք  կամենում  ուտել : - Ե՞ս :  Ես  չեմ  սիրում  չինական  խոհանոց :  Դու  դեռ  ինձ  չե՞ս  ճանաչել :  Հիսուս  Քրիստոսը  երբեք  չինական  կերակուր  չի  կերել : Այս  բառերից  հետո  նանկինյան  Քրիստոսը  դանդաղ  վեր  կացավ  աթոռից  և ,  մոտենալով  թիկունքից ,  քնքշորեն  համբուրեց  ապշահար  Ցզին - հուայի  այտը : Ցզին - հուան  դրախտային  քնից  արթնացավ ,  երբ  սենյակն  արդեն  լցվում  էր  աշնանային  պաղ  այգաբացի  լույսերով :  Բայց  մահճակալի  փոշոտ ,  նավակաձև  առագաստի  տակ  դեռ  տաք  կիսախավար  էր :  Այդ  կիսամթի  մեջ  աղոտ  ուրվագծվում  էր  մինչև  բերանը  հին ,  գունաթափ  բրդե  ծածկոցով  փաթաթված  Ցզին - հուայի  դեմքը ,  և  նա  աչքերը  դեռ  բաց  չէր  արել :  Հավանաբար  գիշերային  քրտինքից  նրա  յուղած  մազերը  կպել  էին  իրար  և  թափվել  երեսին ,  իսկ  կիսաբաց  շրթունքների  արանքից ,  ինչպես  բրնձահատիկներ ,  սպիտակին  էին  տալիս  մանր  ատամիկները : Թեև  Ցզին - հուան  արթնացել  էր ,  բայց  նրա  հոգին  դեռ  թափառում  էր  երազի  դրվագներում `  շքեղ  քրիզանթեմների ,  տապակած  կաքավների ,  Հիսուս  Քրիստոսի  պատկերներով ...  Սակայն  առագաստի  տակ  ավելի  ու  ավելի  շատ  էր  արևի  լույս  ընկնում `  նրա  երանելի  անուրջներն  ընդհատելով  բիրտ  իրականության  հստակ  գիտակցությամբ ,  այն  բանի  գիտակցությամբ ,  որ  երեկ  շաքար  եղեգե  այս  մահճակալի  վրա  նա  պառկել  է  խորհրդավոր  անծանոթի  հետ : « Բա  որ  հիվանդությունը  կպչի  նրա՞ն ...»`  այս  մտքից  Ցզին - հուան  իրեն  ահավոր  վատ  էր  զգում ,  և  նրան  թվում  էր ,  թե  նա  այս  առավոտ  ի  զորու  չի  լինի  նայել  տղամարդու  դեմքին :  Բայց  հանկարծ  անհաղթահարելի  ցանկություն  ունեցավ  տեսնել  նրան .  Գոնե  մի  անգամ  էլ  նրա  արևավառ ,  սիրելի  դեմքին  չնայելը  շատ  ծանր  կլիներ  Ցզին - հուայի  համար :  Փոքր - ինչ  տատանվելով `  նա  զգուշորեն  բացեց  աչքերը  և  նայեց  մահճակալին :  Սակայն ,  ի  զարմանս  իրեն ,  և '  մահճում ,  և '  ընդհանրապես  սենյակում ,  ծածկոցով  փաթաթված  Ցզին - հուայից  բացի `  մարդ  չկար `  ո ' չ  Քրիստոսի  նման  անծանոթը ,  ո ' չ  էլ  ուրիշ  որևէ  մեկը : « Ուրեմն `  դա  էլ  եմ  երազում  տեսել »... Ցզին - հուան  վրայից  գցեց  կեղտոտ  ծածկոցը  և  վեր  կացավ :  Հետո  զույգ  ձեռքերով  տրորելով  աչքերը ,  ետ  տարավ  ծանր  առագաստը  և  դեռ  քնատ  աչքերով  սենյակը  զննեց : Պաղ  առավոտը  սենյակի  բոլոր  իրերն  անողոք  լույսի  տակ  էր  ցույց  տալիս :  Հին  սեղանը ,  մարած  լամպը ,  աթոռները ( մեկը  շուռ  էր  տված  հատակին ,  մյուսը  շրջված  էր  դեպի  պատը ),  ամեն  ինչ  այնպես  էր ,  ինչպես  նախորդ  երեկոյան :  Իսկ  սեղանին ,  ձմերուկի  չրթած  կորիզների  մեջ ,  աղոտ  փայլում  էր  փոքրիկ  խաչելությունը :  Թաթելով  լույսից  շլացող  փայլերը  և  տնտղելով  սենյակը ,  Ցզին - հուան  միաժամանակ  անշարժ  նստեց  դեռ  չհարդարված  մահճին : - Ոչ ,  երեկվանը  երազ  չէր ...- շշնջաց `  մտածելով  անծանոթի  անհասկանալի  անհետացման  մասին :  Իհարկե ,  կարելի  էր  մտածել ,  որ  նա  սուսուփուս  դուրս  է  եկել ,  մինչ  աղջիկը  քնած  է  եղել :  Բայց  Ցզին - հուան  չէր  հավատում ,  որ  գիշերն  իրեն  այդքան  ջերմորեն  գուրգուրող  տղամարդը  կհեռանար `  առանց  հրաժեշտի  մի  բառ  ասելու :  Ավելի  ճիշտ `  նրա  համար  շատ  ծանր  էր  հավատալ ,  որ  հենց  այդպես  էլ  եղել  է :  Բացի  այդ ,  Ցզին - հուան  մոռացել  էր  խորհրդավոր  օտարերկրացուց  ստանալ  խոստացած  տասը  դոլարը : « Մի՞թե  նա  իրոք  գնացել  է »: Դառնացած  սրտով  նա  ուզում  էր  հագնել  ծածկոցին  գցված  մետաքսե  սև  զգեստը ,  երբ  հանկարծ  նրա  մեկնած  ձեռքը  քարացավ ,  իսկ  երեսն  ասես  վառվեց :  Արդյո՞ք  նրա  ներկած  դռան  ետևում  խորհրդավոր  օտարերկրացու  քայլերի  ձա՞յնը  որսաց ,  թե՞  բարձն  ու  ծածկոցը  ողողած  օղեհոտը  գիշերային  հուշն  արթնացրեց :  Ոչ  հենց  այդ  ակնթարթին  Ցզին - հուան  զգաց ,  որ  հրաշք  է  եղել ,  և  իր  մարմնի  վրա  չարորակ  սիֆիլիսային  խոցերը  մի  գիշերվա  մեջ  իսպառ  ու  անհետ  չքացել  են ,  ասես  րեն  էլ  եղել : « Ուրեմն `  իրոք  Քրիստոսն  էր »:  Միտակ  շապկով  թռչելով  անկողնուց ,  ինքնամոռաց ,  ծնկելով  քարե  սառը  հատակին ,  ինչպես  համբարձված  Տիրոջ  հետ  զրուցող  չքնաղ  Մարիա  Մագթաղինացին ,  ջերմորեն  աղոթեց  խաչելության  առաջ : Արդեն  հաջորդ  տարի ,  գարնանային  մի  երեկո ,  ճապոնացի  այն  երիտասարդ  զբոսաշրջիկը ,  որ  մի  անգամ  արդեն  գիշերել  էր  Ցզին - հուայի  մոտ ,  նորից  նստած  էր  նրա  դիմաց ,  լամպի  լույսի  տակ ,  սեղանի  մոտ : - Իսկ  խաչելությունը  դեռ  պատի՞ն  է ,-  փոքր - ինչ  ծաղրական  երանգով  նկատեց  նա ,  և  այդ  ժամանակ  Ցզին - հուան ,  անմիջապես  լրջանալով ,  նրան  պատմեց  զարմանահրաշ  այս  պատմությունը ,  թե  ինչպես  է  մի  անգամ  Քրիստոսը  գիշերով  Նանկին  եկել  և  իրեն  բուժել  սարսափելի  հիվանդությունից : Լսելով  աղջկան `  երիտասարդ  ճապոնացի  զբոսաշրջիկն  իր  մեջ  ահա  թե  ինչ  մտածեց . « Ես  ճանաչում  եմ  այդ  օտարերկրացուն :  Ճապոնա - ամերիկայան  խառնածին  է ,  անունը ,  կարծեմ ,  Ջորջ  Մերրի  է :  Նա  պարծեցել  էր  Ռոյթեր  գործակալության  իմ  ծանոթ  թղթակցի  մոտ ,  թե  մի  անգամ  Նանկինում  գիշերն  անց  է  կացրել  մի  մատղաշ  պոռնկուհու  հետ ,  քրիստոնեուհու ,  և  երբ  վերջինս  դեռ  քաղցր  քնած  է  եղել `  սուսուփուս  ճողոպրել  է :  Երբ  ես  վերջին  անգամ  Նանկինում  էի ,  իջևանել  էի  հենց  այս  հյուրանոցում ,  որտեղ  և  նա ,  այնպես  որ ,  նրան  առա  այսօր  դեմքով  հիշում  եմ :  Նա  ներկայացավ  որպես  անգլիական  ինչ - որ  թերթի  լրագրող ,  բայց  իրականում  շատ  անպիատան  և  վատ  մարդ  էր :  Հետո  նա  սիֆիլիսի  հողի  վրա  խելագարվեց ...  Ստացվում  է ,  որ  նա  այս  կնոջից  է  վարակվել :  Եվ  այս  կինը  մինչև  հիմա  այդ  սրիկային  Քրիստոսի  տեղն  է  դնում :  Ասե՞մ  նրան  ճշմարտությունը ,  թե՞  լռեմ ,  որպեսզի  նա  ցմահ  մնա  իր  երազի  մեջ ,  որ  Արևմուտքի  հնագույն  ավանդազրույց  է  հիշեցնում ...»: Երբ  Ցզին - հուան  ավարտեց  իր  պատմությունը ,  ճապոնացին  լուցկով  վառեց  և  ծխեց  իր  բուրավետ  սիգարը :  Եվ  դիտմամբ  ընդունելով  այնպիսի  տեսք ,  կարծես  իրեն  շատ  հետաքրքրում  է  աղջկա  պատմածը `  մի  կերպ  հարցրեց . - Ահա  թե  ինչ ...  Տարօրինակ  է :  Եվ  դու  դրանից  հետո  էլ  ոչ  մի  անգամ  չե՞ս  հիվանդացել : - Ոչ ,  ոչ  մի  անգամ ,-  առանց  տատանվելու  և  պարզերես  պատասխանեց  Ցզին - հուան `  շարունակելով  ձմերուկի  կորիզ  չրթել : Թարգմանությունը  Կարինե  Աշուղյանի Տես նաև Խորխե Լուսի Բորխես Ակուտագավա Րյունոսկե 
Մարագի  ներսից  դուռը  ծեծեցին  —  Էն  ո՞վ  ա ,–  ձայն  տվեց  պահակ  Ակոփը՝  դռանը  հրացանի  կոթով  խփելով  Ներսից  մեկն  աղաչական  ձայնով  խոսում  էր  գերմաներեն  —  Մի  արի  տես  ի՜նչ  ա  ասում ,  գիտնական  բալա ,—  ձայնեց  լոռեցի  որսկան  Ակոփը  պահակային  ջոկի  ամենաերիտասարդ  և  ամենակրթված  մարտիկին՝  Աշոտին  Աշոտը  սովորել  էր  Լյուքսեմբուրգի ( Վրաստան )  գերմանական  դպրոցում ,  տեղական  գերմանացիների  հետ  շփում  էր  ունեցել  և  գերմաներեն  բավական  գիտեր  « Գիտնական  բալան »  մթնում  խարխափելով  առաջ  եկավ  և  գերմաներեն  ձայն  տվեց . —  Ի՞նչ  եք  ուզում  Գերմանացին  ինչ - որ  բան  ասաց  —  Ի՞նչ  ա  ուզում  —  Ասում  է՝  թողեք  մի  րոպեով  դուրս  գամ ,  բնական  կարիքի  համար ,—  թարգմանեց  Աշոտը  —  Ասա  ինչ  ղալաթ  անում  ես  է՛դտեղ  արա ,—  կտրուկ  պատասխանեց  Ակոփը  Տղան  թարգմանեց  Գերմանացին  աղաչում  էր  —  Ակոփ  քեռի ,  ասում  է  կողքիս  կին  կա ,  անհարմար  է ,  թե  աստվածդ  կսիրես  թույլ  տուր  դուրս  գամ   Իրոք  գերիների  հետ  մի  գերմանացի  սանիտարուհի  կար  « Քեռի  Ակոփը »  մի  պահ  մտածեց  —  Որ  օղլուշաղ  կա ,  դժար  ա ...  պետք  ա  մի  բան  անենք  —  Ինչ  բան ,  հո  դուրս  չենք  թողնի  —  Հլա  մի  ասա ,  որ  դուրս  թողնեմ  չես  փախչի՞  Աշոտը  թարգմանեց  Գերմանացին  աղաչական  տոնով ,  կերկերուն  ձայնով  ինչոր  բաներ  ասաց   Նրա  ձայնն  այժմ  ցածից  էր  գալիս ,  ըստ  երևույթին  չոքել  էր  —  Քեռի  Ակոփ ,  ասում  է ,  երդվում  եմ  մինուճար  երեխուս  արևով ,  մորս  գերեզմանով ,  որ  դուրս  կգնամ  ու  էլի  խելոք  կգամ ,  մարագը  կմտնեմ   Բայց  դրա  օձի  լեզվից  չխաբվես ,  քեռի  Ակոփ  —  Խի՞ ,  նա  մարդ  չի՞  որ ,—  խոսեց  որսկանը  —  Մարդ  է ,  բայց  թշնամի  է  Որսկանը  մտածմունքի  մեջ  ընկավ   Նա  տատանվում  էր   Նա  դեռ  թշնամի  չէր  տեսել ,  նա  խոր  հավատ  ուներ  մարդու  նկատմամբ   Այդ  հավատը  մշակվել  էր  նրա  մեջ  Լոռու  ձորերում ,  իրենց  պապերի  ազնվությամբ  օժտված  պարզասիրտ ,  բարի  որսորդների  ու  անասնապահների  միջավայրում  —  Բա  կաթնատու  մոր  գերեզմանովը  սուտ  երդում  կո՞ւտի ,—  հանկարծ  հարցրեց  որսկանը   Նրա  տոնի  մեջ  նախատինք  կար « թերահավատ  ջահելների »  նկատմամբ  « Ասենք  իմ  գյուլլի  առաջից  ո՞ւր  պիտի  փախչի »,—  մտածեց  նա  Ու  դուռը  բացեց  Շեմքում  ցցվեց  գերմանացու  բարակ — երկար  կերպարանքը  —  Ասա  անմըդ  ի՞նչ  ա  Աշոտը  թարգմանեց  —  Հանս  Հերման  —  Պա՛հ ,  ադա  էդ  հո  մեր  կոլխոզի  չոբան  Հանեսի  անըմն  ա   Հանե՞ս ...  էդ  հո  իսկական  լոռեցու  անուն  ա ,—  պարզասրտորեն  ուրախացավ  Ակոփը  —  Դե  որ  ըտենց  ա ,  այ  Հանես ,  գնա  էն  ծառի  տակն  ու  էլի  թեզ  ետ  արի ...  համա  երդումդ  պինդ  պահիր ,  հա՜ ,… Աշոտը  թարգմանեց  Գերմանացին  գնաց  ծառի  տակը ,—  Աշոտը  հրացանը  մեկնած  գնաց  նրա  հետևից  —  Այտա ,  ամոթ  ա ,  թող  էդ  մարդը  հալալ  իրա  բանին  կենա ,—  նախատեց  որսորդը  Աշոտը  կանգ  առավ   Նա  դժգոհ  էր  որսկանի  ծայր  աստիճան  միամտության  ու  բարության  համար  Պահակապետն  Աշոտին  կանչեց  և  մի  տեղ  ուղարկեց   Որսկանը  մնաց  մենակ   Մթնում ,  ծառի  կողմից  թմփթմփոց  լսվեց  —  Հանես  պրծա՜՞ր ,—  հարցրեց  լոռեցին  Չայն  չկա  —  Այտա ,  Հերմա՜ն  Ձայն  չկա  « Էդ  բալեն  մեռածը  չլի՞նի  ճղեց »,— ահով  մտածեց  նա  և  հրացանն  առաջ  մեկնած  գնաց  ծառի  կողմը  —  Հանե՞ս …  այտա ,  դե  պրծի  է՞  Ձայն  չկա  — Հանես  հե՜յ ,—  գոռաց  որսկանը  լոռեցավարի  ու .  ինքն  էլ  սարսափեց  իր  ձայնից  Հանեսը  ո՞րտեղից … Որսկան  Ակոփին 5  օր  բանտ  նստեցրին՝ « կալանավորին  բաց  թողնելու  համար »    ճակատում  դա  շատ  մեծ  հանցանք  է  և  շատ  ծանր  պատիժ  է  ենթադրում   Բայց  դե  զորամասում  ո՜վ  չէր  ճանաչում  լոռեցի  որսկան  Ակոփին ,  ով  չգիտեր  նրա  միամտությունը  Տարիքոտ  որսորդին  այս  անգամ  զիջեցին  ու  խրատեցին ,  որ  թշնամու  նկատմամբ  իր  բարեսրտությունը  մի  կողմ  դնի  — Արա՛ ,  գիտնական  բա՛լա ,  ուրեմն  էդ  անխիղճը  խաբեց  էլի՜ …  ուրեմն  մոր  գերեզմանովը  սուտ  երդվեց  էլի՜ …—  զարմացած  ասում  էր  որսկանը  հաջորդ  օրերին  —  Բա  էդ  անօրենը  չէր  մտածո՞ւմ ,  որ  ես  իրեն  պատճառով  կկորչեմ …  էդ  էլ  իմ  լավությունն  ա  ՞ … Եվ  դառնացած  գլուխը  տարուբերում  էր  ու « ծլթծլթացնում »   —  Աշխարքի  բաներին  մտիկ  է՜ ,  տես  մարդիկ  ինչքան  են  փչացել … Խեղճ  մարդը  դեռ  ծանոթ  չէր  երկոտանի  Բորենիների  արյունարբու  վարքուբարքին  Զորամասը  կռվով  աոաջ  էր  գնում  Ուկրաինական  մի  գյուղի  մոտ  շատ  դիակներ  կային  թափթփված   Քիչ  առաջ  այստեղ  մեծ  կռիվ  էր  տեղի  ունեցել   Մեկը  ձյան  մեջ  արյուն  տալով  քարշ  էր  գալիս  դեպի  գյուղի  ծայրին  մեն – մենակ  կանգնած  տունը  ու  անծանոթ  լեզվով  բղավում  Որսկանը  մոտ  գնաց  —  Այտա ,  էս  հո  Հանեսն  ա ,—  բացականչեց  նա  զարմացած  Վիրավորը ,  մարդուն  ճանաչելով՝  սարսափեց   Հավանաբար  մտածեց ,  որ  իր  վերջը  եկել  է  —  Աշոտ  հե՜յ ,  ադա  Հանեսին  գտել  եմ ,  մի  դեսն  արի  է ,—  գոռաց  որսկանը  ետ  նայելով   Աշոտը  մի  վիրավոր  կարմիրբանակայինի  վերքն  էր  փաթաթում  և  գուցե  նույնիսկ  չլսեց  էլ  —  Լա՜վ  ճանկս  ընկար ,  պարոն  Հանես ,  ես  հիմի  քեզ  տիկ  կհանեմ ,— փնթփնթաց  որսորդը  հրացանը  լցնելով  Գերմանացին  ձեռքերը  վեր  տարածած  պաղատում  էր  —  Հը՜ ,  կաշիդ  թանգ  ա  չէ՞ …  բա ,  աննամուս ,  իսկի  մտածում  էիր ,  որ  քո  պատճառով  որսկան  Ակոփին  բերթ  են  նստեցնելու   Ես  քո  էդ  սուտ  երթում  ուտող  լեզուդ  պետք  է  քոքահան  անեմ  Ու  վրդովված  որսորդը  սվինը  մեկնեց  Հերմանը  հողը  լիզում  էր  ու  ինչ - որ  բաներ  ասում  աղաչական  ձայնով  ու  իր  թարմ  վերքերն  էր  ցույց  տալիս  « Ասենք ,  վիրավորին  սպանելն  էլ  մի  տղամարդություն  չի ,  օրենքն  էլ  է  արգելում »,—  մտածեց  Ակոփը  և  նրա  բարկությունն  սկսեց  հետզհետե  իջնել  « Հիմի  արդեն  ճանկերիս  մեջն  է ,  առաջ  անեմ  տանեմ »,—  մտածեց  նա  ու  հրացանը  ետ  քաշեց  —  Դե  լա՛վ ,  լավ ,  ղանչանք  մի  անիլ ,  չեմ  սատկացնիլ ...  դուք  որ  մարդկություն  չունեք ,  գիտեք  թե  մենք  էլ  չունե՞նք … « Յարալու  որսը  միշտ  ջրի  վրա  է  վազում », —  հիշեց  որսկանն  ու  ջրամանը  դեմ  արավ  գերմանացուն  —  Ինչ  ղալաթ  արել  ես  արել ,  առ  խմիր  Գերմանացին  վախվխելով  վերցրեց  ջրամանը ,  գլխին  քաշեց  ու  միանգամից  դատարկեց   Ապա  պատյանից  դուրս  քաշեց  ատրճանակն  ու  մեկնեց  թե  չէ ,  որսկանը  վրա  թռավ ,  խլեց  ձեռքից  —  Նամա՛րդ ,  էդ  ի՞նչ  բանի  ես ,—  գոռաց  նա  « Չէ ,  սա  անպայման  զինաթափ  էր  ըլում …  Ես  էլ  ախմախավարի  կարծեցի ,  թե  ուզում  ա  սպանի …»— մտածեց  որսկանը   Մեղմացավ  ու  իր  վիրավոր  գերուն  օգնելով ,  առաջ  մղելով  գնաց  դեպի  մոտակա  կենտ  տունը  « Խի՞ ,  ո՞վ  ա  տեսել ,  որ  իրան  ջուր  տվող ,  իրա  սիրտը  հովացնող  մարդի  արինը  թափեն ...  Չէ՛ ,  իմ  աչքիս  էսպես  երևաց …  Բա  խ՞ի  էր  գազազած  գելի  պես  մտիկ  անում  վրես ,  հ՞ը …»— տարակուսանքով  մտածում  էր  նա  ճանապարհին  Գյուղամիջից  դեռ  կրակոցներ  էին  գալիս   Այս  ու  այն  տեղ  պայթում  էին  արկերը  Տանից  մի  ծեր  կին  դուրս  եկավ  —  Այ  մեր ,  մի  սրա  վերքը  կապի ,  շտաբը  տանեմ ,—  դիմեց  կնոջը  որսկանը  Կինն  ուսերը  տարակուսանքով  թոթվեց ,  ըստ  երևույթին  Լոռվա  բարբառը  նրա  գիտակցությանը  չհասավ   Բայց  գերմանացու  վերքը  տեսնելով՝  նա  ճղճղաց ,  ձեռքով – ոտքով  նշաններ  արավ  և  տան  դռները  կրնկի  վրա  բաց  անելով՝  ցույց  տվեց  տան  ներսը   Բնակարանը  տակն  ու  վրա  էր  արված ,  ամանեղենը  ջարդած ,  անկողինը ,  բարձերը  գետնին  թափթփված ,—  թալանի  թարմ  հետքեր  Լոռեցին  հասկացավ  —  Այ  մեր ,  հո  սա  չի  արել ,  սա  ի՞նչ  անի ...  յարալու  իսան  ա ,  մի  շոր  բեր  փաթաթի ... Պառավը  հետզհետե  հանդարտվեց  ու  հենց  նախասենյակում  փաթաթեց  զինվորի  վերքը  Որսկանը  գոհ  սրտով  դուրս  եկավ  տնից  և  դես  ու  դեն  նայեց   Բաց  դաշտի  կողմից  մի  խումբ  գերմանացիներ  գրոհում  էին  գյուղի  վրա   Քարե  ցանկապատի  տակ  կարմիրբանակայինները  շարված  անընդհատ  կրակում  էին  գրոհի  եկող  խմբերի  վրա   Որսկան  Ակոփը  պատի  տակով  կուզեկուզ  առաջ  վազեց ,  մի  հարմար  դիրք  բռնեց  ու  սկսեց  կրակել  Փամփուշտը  վերջացավ   Նա  պայուսակից  հանեց  Լոռուց  հիշատակ  մնացած  միակ « դում —  դում »  փամփուշտը   Լոռում  նա  ուներ  այդ  փամփուշտից ,  արջի  որսի  համար   Այդ  փամփուշտը  նրա  հուշերը  թարմ  էր  պահում ,  իր  որսորդական  քաղցր  օրերի  հուշերը »    Հենց  դրա  համար  էլ  Լոռուց  բերել  էր  հետը ... Նա  փամփուշտը  դրեց  փողի  մեջ  ու  նշան  բռնեց  « Չէ՛ ,  նամարդություն  ա ,  սրանով  մարդի  վրա  չեն  կրակիլ ,–  մտածեց  նա  ետ  քաշվելով  Ինչ - որ  տեղից  մեր  գնդացիրները  մի  ակնթարթում  հնձեցին  գյուղի  վրա  գրոհող  խմբերին   Դաշտում  կենդանի  մարդ  չմնաց  « Յարաբ  ի՞նչ  էլավ  Հանեսը »,—  մտածեց  որսկանը ,  դեպի  ծանոթ  տունը  քայլելով   Գնում  էր  իր  գերուն  շտաբը  տանի  Գյուղը  կռվով  մեր  ձեռքն  էր  անցնում   Այս  ու  այնտեղ  ծուխ  ու  բոց  երևաց .  նահանջող  գերմանացիները  հրդեհում  էին  տները   Ահա  բոց  է  ժայթքում  նաև  ծանոթ  տան  պատուհանից  —  Պա՛հ ,  ես  ձեր  անօրեն ...—  ու  մի  ծանր  հիշոց  արձակելով՝  որսկանն  առաջ  վազեց  Ծանոթ  պառավը  լեղապատառ  դուրս  թռավ  տնից  ու  ճչալով  դույլը  ձեռքին  վազեց  դեպի  ջրհորը   Մինչ  որսկանը  բակը  կմտներ —  կինը  ջրով  լիքը  դույլը  ձեռքին  վազեց  տուն ,  որ  հրդեհը  հանգցնի ,  բայց  հանկարծ  շեմքում  փռվեց  —  Էս  ի՞նչ  էր ,  այտա … Նույն  վայրկյանին  շեմքում  երևաց  վիրավոր  գերմանացին  որևէ  տեղից  ճանկած  մի  հրացան  ձեռքին  Որսկան  Ակոփի  մեջ  կարծես  մի  բան  դղրդոցով  փուլ  եկավ  և  իր  հետ  կործանեց ,  տակով  արավ  նրա  պապենական  բարությունը   Եվ  լոռեցի  որսկանը ,  որ  իր  կյանքում  ոչ  մի  մարդու  վատություն  չէր  արել ,  պայթուցիկ  գնդակավոր  փամփուշտը  հանեց  պայուսակից ,  տենդագին  լցրեց  հրացանը  ու  ահարկու  ձայնով  որոտաց . —  Նամա  ՜րդ … Եվ  նշան  բռնելով՝  ձգանը  քաշեց   Գերմանացու  գանգի  կտորներն  օդը  թռան … —  Ձեր  բոլորիդ « դում – դում »  գյուլլով  պետք  ա  սատկացնել ...  անհոգի ,  նամարդ  օձեր .…—  ասում  էր  որսկանը  հատ - հատ ,  հուզմունքից  դողալով  Տես նաև Վախթանգ Անանյան Պատմվածքներ 
Ես  վաղուց  չէ ,  որ  վայր  եմ  դրել  տավարածի  մահակը   Ամառանոցային  կոկիկ  այս  քաղաքում  ես  սարից  նոր  բերած  եղնիկի  նման  ամեն  քայլափոխին  դես - դեն  եմ  նայում  խրտնած   Ինչքա՜ն  մարդիկ  կան  այդ  ամառանոցում  և  ինչ  տեսակ  հագուստներ  ասես ,  որ  չեն  հագնում   Բոլորն  անծանոթ ,  բոլորն  անմատչելի   Եվ  ինչ  զարմանալի  կարգեր  ասես ,  որ  չկան ,  այդտեղ — մարդիկ  անտառում  փոխանակ  թփուտներում  վազվզելու՝  կոկիկ  ճանապարհներով  են  քայլում ,  և  ոչ  ոք  ծառ  չի  բարձրանում   Ծառ  ու  ծաղիկ  պատած  են  փշալարերով ,  և  ոչ  ոք  չի  վազում  կանաչի  միջով  ու  չի  թավալվում   Աթուրմա ,  լախտի  խաղացող  էլ  չկա ...  Բնության  մեջ  լինել  ու  աթուրմա  չխաղա՞լ ...  Տարօրինակ  է ,  շատ  տարօրինակ  ու  անհասկանալի  Քեռիս ,  որ  աշխարհ  տեսած ,  զարգացած  մարդ  է ,  Հանքային  Ջրերի  քարտեզը  ձեռքս  է  տվել  ու  պատվիրել  լինել  բոլոր  նշանավոր  վայրերում   Բայց  երեք  օր  է ,  ինչ  այստեղ  եմ  և  դեռ  ոչինչ  չեմ  տեսել ,  այս  ժխորից  դեռ  միտքս  չի  պարզվել ,  շփոթությունս  դեռ  չի  անցել   Ամառանոցն  ապրում  է  իր  ուրախ  կյանքով ,  էստրադաներում  հնչում  է  Չայկովոկու  դյութիչ  երաժշտությունը ,  աշխատավոր  մարդն  առողջանում  ու  բերկրանքով  վայելում  է  այդ  աննման  ամառանոցի  բարիքները ,  իսկ  ես ,  անընկեր  ու  անլեզու ,  ամեն  օր  որոշ  ժամերի  վաննա  եմ  ընդունում ,  զանգի  կանչով  օրական  ուտում  եմ  չորս  անգամ ,  թփուտներում  պառկած  գիրք  կարդում ,  իսկ  իրիկնադեմին  միայնակ  սար  եմ  բարձրանում  վերջալույսը  տեսնելու   Ախ ,  այդ  երկրի  ծիրանագույն ,  դյութիչ  վերջալույսը ... Մի  օր  էլ  վճռեցի  հենց  առաջին  պատահած  մարդուն  ցույց  տալ  քեռուս  տված  քարտեզը  և  իմանալ ,  թե  որտեղ  են  դրանք՝  իմ  տեսնելիք  վայրերը ,  և  ինչպես  կարելի  է  ընկնել  այնտեղ  Այգում ,  նստարանի  վրա  համեստ  դեմքով  մի  տիկին  նստած  գիրք  էր  կարդում   Ռուս  է   Ափսոս ,  որ  ռուսերեն  վատ  եմ  խոսում ,  և  այդ  է  պատճառը ,  որ  այստեղ  ոչ  ոքի  հետ  չեմ  ընկերանում   Բայց  միայն  դա  չէ ,  այլև  իմ  բնական  ամոթխածությունը ,  հետամնաց  գյուղի ,  նախկին  տավարածի  ամոթխածությունը ,  որ  ես  բերել  եմ  հետս  մեր  սարերից   Այդ  ամոթխածությունն  էր  պատճառը ,  որ  ես  մի  քանի  օր  առաջ  Սև  ծովի  ափերից  փախա  Կիսլովոդսկ   Հազարավոր  տղամարդ  ու  կին  միասին  լողանում  էին  ծովում  և  կիսամերկ  փռվում  ավազի  վրա՝  կողք – կողքի ․․․  Իսկի  տեսնվա՞ծ  բան  է  դա ․․․ Ու  հիմա  կանգնել  եմ  այդ  տիկնոջ  առաջ  կարկամած  ու  ամաչում  եմ  նույնիսկ  շուռ  գալ ,  գնալ  Նա  գլուխը  բարձրացրեց  և  հավանաբար  իմ  գեղջկական  կարմրած  դեմքից  դրությունս  հասկանալով ,  սիրալիր  ժպտաց  ու  հարցրեց . —  Ի՞նչ  եք  կամենում ,  երիտասարդ  —  Ներեցեք ,  ես ․․․  ես ․․․  չգիտեմ  ու՞մ  դիմեմ ․․․ ―  կմկմացի  ես  —  Նստեցեք  և  խոսեցեք  համարձակ ,  դուք  հավանաբար  առաջին  անգամն  եք  լինում  ամառանոցում ,—  ասաց  նա  այնքան  բարեկամաբար ,  որ  ես  սիրտ  առած՝  նստեցի  ու  սկսեցի  իմ  կոտրտված  ռուսերենով  —  Այո ,  առաջին  անգամ ...  Մենակ  եմ ,  ուզում  եմ  նշանավոր  տեղեր  տեսնել ,  բայց  ցույց  տվող  չկա .…  ա՞յ ,  օրինակ  Լերմոնտովի  սպանվելու  տեղը … —  Էլի  ի՞նչ  տեղեր  կուզենայիք  տեսնել ,—  հարցրեց  նա  հետաքրքրությամբ  ինձ  զննելով  Ես  պատասխանի  փոխարեն  ծոցիցս  հանեցի  քեռուս  տված  քարտեզը ,  որի  վրա  կարմիր  մատիտով  նշաններ  կային  արած  —  Քեռիս  է  տվել ,  որ  գնամ ,  բոլորը  տեսնեմ ,—  թոթովեցի  ես  Նա  բարեսրտությամբ  ծիծաղեց՝  ցույց  տալով  իր  սիրուն  ատամների  ճերմակ  շարքերը  —  Քեռի՜դ ,  որտեղա՞ցի  է  քեռիդ  Ինչպես  դուք  կխոսեցնեիք  թոթովախոս  ու  միամտաբար  դուրս  տվող  մանկան ,  նույնպիսի  հետաքրքրությամբ  ինձ  հարց  ու  փորձի  ենթարկեց  երկնագույն  աչքերով ,  փոքրիկ ,  ձվաձև  դեմքով  այդ  տիկինը   Իսկ  երբ  իմացավ ,  որ  ողջ  կյանքս  սարերում ,  վրաններում  ու  ձմեռանոցներում  է  անցել ,  երբ  իմացավ ,  որ  որսի  հետևից  ամեն  ձմեռ  թափառում  եմ  անտառներում  ու  ձորերում ,  նրա  հետաքրքրությունը  բազմապատկվեց ,  նրա  համար  ես  արդեն  գյուտ  էի  կամ  հազվագյուտ  հետաքրքիր  մի  արարած  այդ  կուլտուրական  ամառանոցում  —  Ո՞ւր  կուզեիք  գնալ  այսօր , —  հարցրեց  նա  վեր  կենալով  —  Մեկ  է ,  թեկուզ  Լերմոնտովի  մենամարտի  տեղը   Կա՞սեք  ինչպես  գնամ  —  Ես  կուղեկցեմ  ձեզ ,—  ասաց  նա  և  ավագ  քրոջ  մտերմությամբ  թևս  վերցրեց ,  ապա  քիչ  քայլելուց  հետո  ասաց  կիսակատակ … —  Անշնորհք ,  թևանցուկ  անել  էլ  չգիտե  Ըստ  երևույթին  սաստիկ  կարմրեցի ,  նա  կանգնեց  ու  դեմքիս  նայելով՝  ծիծաղելով  ասաց . —  Ինչպե՜ս  գույնն  անմիջապես  փոխում  է ․․․  է՜ ,  երիտասարդ ,  լավ  է ,  որ  դեռ  հոգով  անարատ  եք  մնացել  Սատանան  տանի ,  թևանցուկ  արած  քայլել  չեմ  կարողանում ,  ինչպե՞ս  քայլեմ ,  որ  կողքին  չքսվեմ ,  ոտս  ոտին  չառնի ,  ա՜խ ,  իմ  այս  անճոռնի  ոտքերը ․․․ Ես  բառեր  ճարեցի  մտքումս  ու  ասացի . —  Գիտե՞ք ,  ճիշտն  ասած՝  ուղիղ  տեղով  քայլած  չկամ ,  դժվար  է  ուղիղ  տեղով  քայլել ...  իսկ  թևանցուկ  առաջին  անգամն  է …  ներեցեք … Եվ  թևը  բաց  թողեցի   Կարգին  քրտնել  էի  Նա  այնպես  ուրախ  քրքջաց ,  և  այդ  ծիծաղն  այնքան  զնգուն  ու  դուրեկան  էր  —  Ի՜նչ  հետաքրքիր  արարած  եք ,  աստված  վկա ,  ես  Մոսկվայում  հարյուր  հազար  մարդ  եմ  ճանաչում ,  ոչ  մեկը  ձեզ  նման  չի  Կարգին  ծիծաղում  է  վրաս .  երևի  իրոք  շատ  անճոռնի  արարած  եմ ... Այդ  օրը  եղանք  Լերմոնտովի  մենամարտի  վայրում   Գլխարկս  հանեցի  ու  հուզմունքով  նայեցի  հանճարեղ  պոետի  արձանին  Տիկինը  թաքուն  հայացքով  զննում  էր  ինձ   Այս  անգամ  չծիծաղեց  վրաս ,  ըստ  երևույթին ,  չուզեց  վիրավորել  զգացմունքներս   Նա  Լերմոնտովի « Դև »– ն  արտասանեց  կարծես  իր  համար ,  բայց  հետզհետե  հափշտակվելով  Վա՛հ ,  այս  ինչքա՜ն  լավ ,  ինչքան  երաժշտական  է  արտասանում   Սա  անպայման  ակումբներում  արտասանելիս  կլինի  Վերադարձանք  և  բաժանվեցինք  քաղաքային  զբոսարանում   Բաժանվելիս  հարցրի . —  Իսկ  ձեր  անունը  կարելի՞  է  իմանալ  —  Ինչ  կարիք  կա ․․․  միևնույն  է ,  այլևս  չենք  պատահելու   Ասում  է՝  չարաճճի  հայացքով  զննելով  դեմքս ,  կարծես  ուզում  է  իմանալ ,  թե  ինչ  տպավորություն  կթողնի  իր  ասածը  Ես  մռայլվեցի  —  Բա  քեռուս  ասած  մյուս  տեղերն  ո՞վ  պիտի  ցույց  տա ,—  քրթմնջացի  ես  դժգոհ  —  Է՜ ,  երեխա՜ ,  երեխա՜ ,  խռովել  է՞լ  գիտես ,—  հնչեց  նրա  երգեցիկ  ձայնն  ու  զնգուն  ծիծաղը   Նա  ձեռքը  մեկնեց  ինձ  ու  մտերմությամբ  ասաց ,  կարծես  ինձ  մխիթարելու  համար . —  Նո՞ւ ,  մի՛  խռովիր ,  առավոտյան  ժամը  տասին  եղիր  այսօրվա  հանդիպման  վայրում  Ես  ուրախ  սեղմեցի  նրա  ձեռքը ,  բայց  ի՜նչքան  նուրբ ,  ինչքան  քնքույշ  է  այդ  ձեռքը ,  որ  այնպես  անօգնական  է  պատսպարվել  իմ  ահագին  թուխ  ու  կոշտ  ափի  մեջ  Ես  մի  պահ  կարկամել  եմ   Նա  հասկանում  է ,  դեմքին  կեղծ  խիստ  արտահայտություն  է  տալիս  ու  զգուշությամբ  ձեռքը  քաշում  ափիցս   Մի  պահ  ձեռքս  օդում  մեկնված  է  մնում  —  Նո՛ւ ,  բարի  գիշեր ,  մի՛  մոլորվիր ,–  լսում  եմ  նրա  հնչեղ  ձայնը  Թեթև  սրտով  բարձրանում  եմ  աստիճաններով   Ի՜նչ  լավն  է ,  ի՜նչ  բարի  այդ  տիկինը ,  անպայման  մանկապարտեզի  ուսուցչուհի  կլինի ,—  նրանք  սովոր  են  բոլորի  հետ  վարվել ,  ինչպես  երեխաների  հետ   Այնպե՜ս  բարի  են  լինում  մանկապարտեզի  դաստիարակչուհիները  Մյուս  օրը ,  պայմանավորված  ժամին  ես  մոտեցա  ծանոթ  նստարանին   Նա  էլի  երեկվա  գիրքն  է  կարդում   Այնպե՜ս  պայծառ ,  այնպե՜ս  մտերիմ  է  ժպտում  նա  ինձ   Նույնիսկ  ինձ  թվում  է ,  թե  քրոջ  կարոտ  կա  նրա  հայացքում  —  Նո՞ւ ,  լա՞վ  քնեցիր ,  չոբան ,—  հարցրեց  նա  կատակով ,—  Քեռիդ  է՞լ  ի՞նչ  Է  պատվիրել   Ու  ծիծաղում  է  զրնգուն ,  այնպես  դուրեկան  ծիծաղով   Եթե  հնարավոր  լիներ  ձայնագրել  այդ  ծիծաղը ․․․ —  Քեռիս  պատվիրել  է ,  որ « Օդի  տաճար »– ն  էլ  տեսնեմ  Վեր  է  կենում ,  ձեռքս  բռնում ,  ու  տերրասներով  վեր  ենք  բարձրանում  Թիկունքից  անտառապատ  բլուրներ  են  բարձրանում ,  որոնց  գագաթները  բաց  են  ու  ծածկված  ալպիական  կանաչով   Մենք  դուրս  ենք  գալիս  անտառից  ու .  մտնում  ծով  կանաչի  ու  ծաղիկների  աշխարհը ․․․ Այդտեղ  իսկապես  ոչ  մի « տաճար »  գոյություն  չունի ,  հենց  ինքր  ողջ  բնությունը ,  այս  չնաշխարհիկ  բլուրները ,  ուր  ստեղծագործ  հուզմունք  են  ապրել  ռուս  ժողովրդի  հանճարները `  Պուշկինը ,  Լերմոնտովը ,  այս  աննման  վայրերն  իրենք  են « տաճար » ՝ « օդի  տաճար »... Ես  բնության  զավակ  եմ  և  կարիք  չկա ,  որ  սիրունիկ  ուղեկցուհիս  ինձ  բացատրի ,  թե  ինչո՞ւ  է  այդ  վայրը  կոչվում « օդի  տաճար »   Աշխարհ  ու  ընկեր  մոռացած ,  տարված  նայում  եմ  հեռո՜ւ ,  հեռու  հորիզոնում  մինչև  ամպերն  իրար  վրա  բարդ - բարդված ,  իրար  թիկունքից  ավելի  ու  ավելի  վեր  ելնող ,  մանիշակագույն  մշուշով  քողարկված  Կովկասյան  լեռներին   Նայում  եմ  Էլբրուսի  ճերմա՜կ – ճերմակ  գագաթին ,  և  հոգիս ,  բնությանը  սովոր  հոգիս  թռչում  է  դեպի  այդ  անծանոթ  ու  փառահեղ  լեռնաշխարհը ,  դեպի  Մեծ  Կովկասի  մթին  ծմակները ,  ուր  վխտում  են  եղջերվի  նախիրներն  ու  այծյամների  հոտերր  Ուղեկցուհուս  հայացքն  ինձ  է  զննում ,  նա  երևի  ուզում  է  իմանալ ,  թե  ի՞նչ  է  կատարվում  իմ  մեջ  —  Ա՜խ ,  այնտեղ  լինեի՝  հրացանը  ձեռքիս ,  գոնե  մի  շաբթով ,  գոնե  մի  շաբթով …  զառանցողի  նման  շշնջացի  ես  —  Ի՞նչ ,—  հարցրեց  նա  ականջը  մոտեցնելով   Ես  սթափվեցի  ու  թարգմանեցի  ասածս  —  Ի՜նչ  տարօրինակ  մարդ  ես ,  քեզ  Մոսկվա  պիտի  տանեմ՝  Ակադեմիական  Մեծ  Թատրոնի  դերասանների  հետ  ծանոթացնելու  —  Մոսկվա՞ ,  Մեծ  Թատրո՞ն ․․․  ի՞նչ  գործ  ունեք  դուք  այնտեղ  —  Կատակ  եմ  անում ,  ես  Սիմբիրսկի  գյուղերից  եմ  ․․․  Մենք  զառիվայրով  ցած  ենք  իջնում  Նա  թեև  պարզ  շորերի  մեջ  է  և  հասարակ  սանդալներ  ունի  հագին ,  բայց  դժվարանում  է  Ներքևում ,  անդունդի  վրա  հաղարջի  ու  մոռի  թփեր  կան  կախված  —  Գնանք ,  ի՛նչ  կլինի ,  գնանք  քաղենք ,–  թախանձեցի  ես  —  Ի՜նչ ,  գժվե՞լ  ես ,  այստեղից  վայրի  այծն  էլ  չի  կարող  իջնել ,—  ասում  է  նա  ու  երկյուղով  նայում  անդունդի  հատակին ,  ուր  կիսախավարի  միջից  լեռնային  վտակի  վշվշոցն  է  լսվում  Այս  անգամ  էլ  ես  եմ  ծիծաղում՝  կոպիտ  ու  լիաթոք  —  Էս  հո  իսկական  կոկիկ  մայթ  է  Ու  մի  քանի  ոստյունով  զառիվայրով  ինձ  ձորը  նետեցի  Նա  բռնել  է  մի  ճյուղից ,  ցած  է  կռացել ,  ու  սարսափահար  անդունդին  է  նայում  ու  կանչում . —  Ստյո՜պա ,  Ստյո՜պա ․․․ Ի՜նչ  զվարճալի  է  քաղաքի  փափկասուն  տիկինների  հետ  վայրի  թավուտում  լինել  Մոռի  ու  հաղարջի  պտուղներով  ծանրաբեռնված  ճյուղերի  մի  ահագին  խուրձ  գրկած՝  զառիվայրով  վերև  եմ  վազում ,  թեթև  ոստոստալով ,  ուզում  եմ  զարմացնել  նրան  Ի՜նչ  կարճ  է  օրը   Նորից  արևը  խոնարհվել  է ,  ահա  պռունկը  կընկնի  բլրին  Մենք  իջանք  քաղաք  —  Ի՜նչ  կլինի  միասին  գնանք  ընթրիքի ,—  խնդրեցի  ես  Նա  չգիտես  ինչու ,  դժվարանում  է  —  Ա՞յդ  էլ  քեռիդ  է  պատվիրել ,—  ասաց  նա   Ու  աչքերը ,  չարաճճի  աչքերը  ծիծաղում  են  —  Այո՛ ,  քեռիս  է  պատվիրել ...  Ասել  է՝  ռուս  աղջիկների  հետ  ման  կգաս ,  որ  ռուսերեն  սովորես  —  Լա՛վ ,  որ  քեռիդ  է  պատվիրել ,  գնանք ,—  ասաց  նա  ծիծաղելով ,—  բայց  այն  պայմանով ,  որ  ե՛ս  քեզ  հյուրասիրեմ  Ու  հարցական  նայում  է  —  Ի՜՞նչ ,  բա  իմ  գլխին  փափախ  չկա՞ ,—  վիրավորվեցի  ես  Այդ  նրան  է՛լ  ավելի  հետաքրքրեց  —  Ի՞նչ  փափախի  հարց  է ,—  հարցրեց  նա  ժպտալով  —  Բա  տեսնված  բա՞ն  է ,  որ  կինը  տղամարդուն  պատվի ,—  մեր  երկրում  էդպիսի  բան  չկա  –  Ա՜հ ,  չոբա՛ն ,  չոբա՛ն ,  գնա՛նք  Նա  աչքով - ունքով  ինձ  սաստելով  ստիպեց ,  որ  էժանագին  ճաշեր  պատվիրեմ ,  բայց  տեսնելով  իմ  համառությունը ,  ասաց ,–  սա  օտար  երկիր  է ,  որ  փողդ  վերջացավ ,  ինչպե՞ս  ես  վերադառնալու ,  սնապարծություն  մի  անի ,––  մեծ  քրոջ  նման  խրատեց  նա  ու  ինքը  պատվիրեց  ընթրիքը ( իհարկե  էժանագին  տեսակներից )    Ես  շատ  անհարմար  գրության  մեջ  էի  « Երևի  համեստ  ապրող  ուսուցչուհի  է »–  անցավ  մտքովս   Բայց  այս  ինչ  է ,  դիմացի  փառահեղ  սրահից ,  արվեստի  ու  գրականության  ինձ  քաջ  ծանոթ  հայտնի  մարդիկ  վեր  են  կենում ,  գլուխ  տալիս  ու  ժպտում  իմ  ուղեկցուհուն  ,  Տիկինը  սիրալիր  ժպիտներով  պատասխանում  է  նրանց  ողջույններին   Բայց  ինչու  են  այդ  մարդիկ  տարակուսանքով  ուսները  թոթվում ,  քչփչում  իրար  հետ  ու  մեզ  նայելով՝  ժպտում   Ում  հետ  եմ  նստած  ես ,  և  ինչ  տարօրինակ  բան  կա ,  որ  վուշի  պարզ  շորերով ,  հասարակ  սանդալներով  այդ  տիկինը  ինձ  հետ  է  նստած  ճաշարանում  Այդ  երեկո  բաժանվելիս  գրեթե  խստությամբ  հարցրի՝  անցնելով « դու »– ի  —  Ինչո՞ւ  էին  մեզ  նայում  էն  մեծամեծները  —  Սատանան  նրանց  տանի ,  ես  ինչ  գիտեմ  —  Բայց  ո՞վ  ես  դու  Զգում  եմ ,  որ  հարցիս  մեջ  սպառնալիքի  շեշտ  կա — ի՜նչ  մեղավոր  բաներ  ասես ,  որ  չեմ  մտածում  այդ  համեստ  տիկնոջ  մասին ,—  ինչո՞ւ  պիտի  թեկուզ  այն  գեներալ - մայորը  ժպտալով  խոնարհվեր  սրա  առաջ ,—  այստեղ  մի  բան  կա ,  սա  երևում  է ,  որ  շատերի  հետ  է « սիլի - բիլի »  անում ... Ես  տանջվում  եմ  այդ  մտքերից ,  իսկ  նա  ծիծաղում  է ,  անվերջ  ծիծաղում —  կրկեսի  ա՞րջ  եմ  սրա  համար ,  ի՛նչ  է ,  ինչո՞ւ  է  վրաս  ծիծաղում   Ու  վրդովված  շուռ  եմ  գալիս  ու  գնում  քնելու   Այո ,  կոպիտ ,  առանց « բարի  գիշեր »  մաղթելու  Մյուս  օրը  այգի  չգնացի   Ով  գիտի  ով  է ...  մենակ  ես  եմ ,  որ  հիմար  պարզամտությամբ  տարվում  եմ  հենց  առաջին  պատահածով ,  ու  ամեն  ժպտացող  ինձ  բարի  ու  անմեղ  է  թվում   Չէ ,  իմ  քեռին  այդպիսի  բան  չի  ասել   Սա  ամառանոց  է ,  երկրի  բոլոր  ծայրերից  ամեն  տեսակ  մարդիկ  գալիս  են  այստեղ ,  ով  գիտի  ինչ  պտուղ  է  Բարձրանում  եմ « օդի  տաճար »– ը ,  բլուրն  անց  եմ  կենում  ու  նստում  ձորի  պռնկին   Երեկ  այս  ձորից  մոռ  քաղեցի   Ի՜նչ  անզուսպ ,  մանկան  հրճվանքով  նա  րնդունեց  մոռի  ճյուղերը  և  կրծքին  սեղմեց   Անմեկին  մի  տխրություն  է  համակում  ինձ ,  և  թվում  է ,  դա  ոչ  թե  երեկ  էր ,  այլ  շա՜տ  վաղուց ...  Թփերի  արանքից  դեռ  նրա  երկյուղած  հայացքն  եմ  տեսնում  ու  լսում  տագնապալից  կանչը՝ « Ստյոպա՜ ,  Ստյոպա՜ ...»   Չէ ,  հիմարություն  է ,  նրա  ողջ  հոգին  իր  անարատ  պարզությամբ  արտացոլված  է  աչքերի  մեջ   Նա  չի  կարող  վատ  արարած  լինել ,  այդ  անկարելի  է ,  այդ  քեռիս  է  մեղավոր՝  իր  ավելորդ  զգուշավորությամբ  Ես  վար  ցատկեցի ,  անտառոտ  լանջով  վազեցի  ցած ,  մտա  քաղաքային  այգին  և  դեռ  հեռվից  տեսա  նրան՝  ծանոթ  նստարանին  նստած ,  գիրքը  ձեռքին  —  Անշնո՛րհք ,  անշնորհք  կավալեր ,  ո՞ւր  ես  կորել ,  ձեռքը  մեկնելով  ասաց  նա  Չէ ,  լավ  է ,  վիրավորված  չէ ,  էլի  նույն  վճիտ  հայացքը ,  էլի  նույն  բարությամբ  ժպտացող  աչքերը  —  Ներիր ,  ընկեր ,  ընկեր ․․․  գոնե  անունդ  իմանայի  —  Նու ,  անունը  կարևոր  չէ ,  հանիր  քարտեզդ ,  տեսնենք  քեռիդ  է՛լ  ինչ  է  պատվիրել ,—  խոսքս  կտրեց  նա  Ես  քարտեզը  հանեցի  ու  կարդացի  կարմիր  նշանները ,—  ժելեզնավոդսկ ,  էսենտուկի ․․․ —  Լավ ,  գնանք  Ժելեզնավոդսկ  Գնացքից  իջնելիս  նա  ուշադիր  տնտղեց  արտաքինս ,  ձեռքով  հարդահարեց  բլուզիս  ծալքերն  ու  ասաց . —  Այսօր  մաքուր  ես  հագնվել ,  միշտ  պետք  է  մաքուր  հագնվել  Ու  այնպես  է  ասում ,  որ  չվիրավորվեմ ,  և  ինչպե՞ս  կարելի  է  վիրավորվել  այդ  պարզ  ու  հարազատ  արարածից  Բայց  էլի  շառագունում  եմ ,  սատանան  տանի ,  եթե  չլիներ  իմ  այս  կարմրելը ,  երևի  կրկեսի  կենդանու  նման  հետաքրքրություն  առաջ  չբերեի  Մենք  ծառի  հովում ,  կանաչի  վրա  պառկած  զրույց  էինք  անում   Ես  արվեստի  ու  գրականության  մասին  եմ  խոսեցնում ,  չէ՞  որ  ես  կուլտուրայի  ծարավ  եմ ,  ինչքա՜ն  եմ  երազել  սովորելու  մասին ,  քաղաքի  թատրոնի  մասին   Իսկ  նա  շարունակ  խոսքը  փոխում  ու  վրանների  կյանքից  է  պատմել  տալիս  —  Ւնչ  կլինի  մի  բան  սուլես ,—  թախանձեց  նա ,—  այնպիսի  մի  բան ,  որ  լսած  չլինեմ  Ես  կարմրելով  սուլեցի  մեր  սարերում  հայտնի « Չոբան  բայաթի »– ն   Չգիտեմ  հասկացա՞վ ,  թե  ոչ ,  բայց  երբ  իմացավ ,  որ  մեռած  հովվի  մոր  երգն  է՝  ուղղված  անտեր  մնացած  հոտին ,  զգացվեց ,  և  նրա  սիրուն  աչքերում  արցունքի  շիթեր  երևացին   Ես  սիրտ  առած  սուլեցի  աշուղի  երգն « Ալմաստ »  օպերայից   Նա  կլանված  լսեց  ու  խնդրեց . —  Ստյոպա ,  ջանիկ ,  սովորեցրու  ինձ  այգ  երգը ,  ուղղակի  հայերեն  սովորեցրու  Ու  մինչ  արևը  մտնելը  ես  եռանդով  սովորեցնում  էի  այդ  սքանչելի  երգը  Բայց  չնայած  իմ  թախանձանքին ,  այդ  երգը  նա  չերգեց ,  և  այնպես  էլ  չիմացա  բնությունը  ձայնով  օժտե՞  լ  է  նրան ,  թե  ոչ  Այդ  երեկո  նա  կտրականապես  հրաժարվեց  ընթրիքի  գալուց ,  բայց  երբ  տեսավ ,  որ  վիրավորվում  եմ՝  ասաց . —  Ընթրիքի  դրամով  տոմսեր  կգնես ,  կգնանք « Եվգենիյ  Օնեգին »  օպերան  տեսնելու ,  այսօր  Մոսկվայի  Մեծ  Թատրոնի  խումբը  գաստրոլի  է  եկել   Դու  կարդացե՞լ  ես « Եվգենիյ  Օնեգին »– ը ,  հանկարծ  դարձավ  նա  ինձ  —  Այո ,  բայց  վատ  եմ  հասկացել  —  Ո՞վ  է  քեզ  ավելի  դուր  եկել  —  Տատյանան .  սիրում  եմ  նրա  երազկոտ  ու  թախծոտ  բնավորությունը   Նրա  համեստությունն  ինձ  դուր  է  գալիս   Մեր  գյուղի  աղջիկներն  էլ  էին  ամաչկոտ  ու  համեստ ...  նա  կանգ  առավ  և  հարցական  նայեց  ինձ   Ես  նկատեցի ,  թե  ինչպես  նա  իմ  վերջին  բառերից  ցնցվեց   Երևի  զգաց ,  որ  իրեն  եմ  ակնարկում   Մի  պահ  բարձր  արժանապատվությամբ  վերևից  ներքև  նայեց ,  ապա  էլի  իսկույն  մտավ  իր  դերի  մեջ —  պարզասրտորեն  ծիծաղեց  և  ուսիս  խփելով  ասաց . —  Գնանք  ներս ...  Լավ  կլինի ,  որ  ձեր  գյուղն  էլ ,  ձեր  գյուղի  համեստ  աղջիկներին  էլ  մոռանաս  Դրամը  ձեռքիցս  վերցրեց  և  էժան  տոմսերից  գնելով ,  մնացորդն  ինձ  մեկնեց  —  Կարմրելու  կարիք  չկա ,  վաղն  առանց  կոպեկի  ես  մնալու , և  այն  ժամանակ  ապրանքատար  գնացքով  էլ  չեն  տանի  քեզ  քո  հայրենիքը ․․․  Լեռնցու  հիմար  ինքնասիրությունդ  էլ  թույլ  չի  տա ,  որ  ինձանից ,  մի  ռուս  կնոջից  փող  վերցնես ,  ի՞նչ  կլինի  այն  ժամանակ  քո  դրությունը ․․․ Մենք  տեղավորվեցինք  վերնահարկում ,  ուր  մեծ  մասամբ « կրկեսի  հասարակությունն »  էր  տեղավորված՝  աղմկարար  և  ուրախ   Դիմացի  կերպասապատ  օթյակից  մեր  Միության  նշանավոր  գրողներից  երկուսը ( այո ,  հենց  նրանք ,  ես  նրանց  լավ  եմ  ճանաչում )  վեր  կացան  և  հարգանքով  գլուխ  տվին  ուղեկցուհուս  Նրանց  դեմքին  ես  տարակուսանք  կարդացի ,  կարծես  ասում  էին՝ « Այդ  ո՞  ւր  եք  ընկել ,  տիկին  այսինչ »   Ուղեկցուհիս  բարեսրտորեն  ժպտաց  և  աչքով  ինձ  ակնարկեց   Նրանք  ծիծաղեցին  ու  գլուխները  շարժեցին ,  կարծես  ասում  էին՝ « Ի՜նչ  օյինբազն  է  այդ  տիկին  այսինչը »   Ընդմիջումներին  զբոսնելիս  նա  ինձ  բացատրում  էր  Չայկովսկու  երաժշտության  այնպիսի  նյուանսներ ,  այնքան  պա՜րզ  ու  խորը ,  որ  ես  զարմանում  էի  նրա  երաժշտական  կարողությունների ,  նրա  նրբին  ճաշակի  վրա  « Երևի  մանկապարտեզում  երաժշտության  դասեր  է  տալիս »—  մտածեցի  ես  Ու  նրս  բացատրություններից  հետո  Չայկովսկին  սկսում  էր  ինձ  աստիճանաբար  հասկանալի  դառնալ ,  թեև  մինչ  այդ  էլ  նրա  լիրիկական  մեղեդիները  ես  բնազդով  ըմբռնում  էի —  չէ՞  որ  լեռը ,  հովը ,  բնությունը  ներդաշնակ  ձայներ  շատ  ունեն ,  և  դրանք  հասկանալի  են  իմ  հոգուն   Ես  դա  հասկացրի  իրեն   Նա  ուրախացավ  —  Գիտեմ ,  հովիվները  շատ  երաժշտական  մարդիկ  են ,  քեզ  միայն  կուլտուրան  է  պակասում ,  շա՛տ  կարդա  և  թատրոն  ու  օպերա  շա՛տ  գնա  Ինչքա՜ն  լավ  է  նրա  ներկայությունը ,  նրա  փսփսոցը ,  տաք  շունչն  ականջիս  մոտ  ներկայացման  պահին   Բայց  արյունս  պղտորվում  է ,  երբ  ընդմիջումներին « բարձր  հասարակությունը »  օթյակներից  լոռնետներով  մեզ  է  նայում ,  ժպտում ,  աչքերով  ակնարկներ  անում  Ներկայացումից  հետո  մենք  թևանցուկ  անցանք  լուսնի  լույսով  ողողված  ծառուղիներով  և  կանգ  առանք  իմ  սենյակի  առաջ   Երբ  նա  ձեռքը  մեկնեց ,  որ « բարի  գիշեր »  ասի ,  ձեռքն  ափումս  հպած  խնդրեցի . —  Ինչ  կլինի ,  գնանք  ինձ  մոտ  —  Օհո՜ ,  այդ  չեղա՜վ ,  այդ  է՞լ  է  քեռիդ  պատվիրել ,—  ասաց  նա  մատը  վրաս  թափ  տալով   Ու  էլի  աչքերը ,  չարաճճի  աչքերը  ծիծաղում  են  Գուցե  կգա ,  երևի « նազ  է  անում »   —  Գնանք ,—  պնդեցի  ես  Նա  այնպես  լրջացավ  և  այնպես  վեհորեն  արժանապատվությամբ  նայեց  ինձ ,  որ  ես  նսեմացա ,  փոքրացա  նրա  առջև   Երեկ  էլ  այդպես  նայեց  ինձ ,  և  բոլորովին  այլ  կին  դարձավ՝  անմատչելի ,  բարձր ․․․ Բայց  դա  էլի  միայն  մի  պահ  տևեց   Նա  նորից  պարզամտորեն  ծիծաղեց  և  ուսիս  խփելով  ասաց . —  Գնա ,  գնա ,  և  հանգիստ  քնիր   Միայն  ա՛յն  արա ,  ինչ  քեռիդ  պատվիրել  է  Ապա  հանկարծ  հարցրեց . —  Վաղը  կգա՞ս  կայարան  ինձ  ճանապարհ  դնելու  —  Ու՞ր ,—  հանկարծակիի  եկա  ես  —  Գնում  եմ  տուն  Ես  մնացի  շվարած   Այդպես  ուրեմն ,  այլևս  ողջ  կյանքումս  երևի  էլ  չտեսնեմ  նրան  —  Նու ,  նու ,  մի՛  տխրիր ,  էլի  կպատահենք ,  դե  բարի  գիշեր  ―  Գոնե  ասացեք  ով  եք ,  ձեր  անունը ,  հասցեն …—  թախանձեցի  ես  նորից՝ « դուք »– ին  անցնելով  Չգիտես  ինչու ,  դժվարանում  է ,  բայց  չի  էլ  ուզում  մերժել ,  չի  ուզում  սիրտս  կոտրել  —  Լավ ,—  ասաց  նա  քիչ  տատանվելուց  հետո ,—  ահա  իմ  այցետոմսը  Եվ  ռեդիկյուլից  մի  այցետոմս  մեկնեց  ինձ  Մենք  բաժանվեցինք  Սենյակ  մտնելուն  պես  այցետոմսը  շպրտեցի  սեղանին  և  բերանքսիվայր  ընկա  մահճակալին  Ծանր  էր ,  շատ  ծանր  հրաժեշտ  տալ  այդ  կարճատև  ու  թովիչ  երազին ․․․ Առավոտյան  ես  մաքուր  հագնվեցի  և  մեկնեցի  երկաթուղու  կայարան  Ինչքա՜ն  մարդիկ  են  հավաքվել  այստեղ՝  ձեռքներին  ծաղկեփնջեր  Ինչ - որ  նշանավոր  մարդու  են  ճամփու  դնում   Ո՞վ  կլինի  տեսնես … Հենվել  եմ  ծառի  բնին  ու  սպասում  եմ  իմ « մանկապարտեզի  ուսուցչուհուն »   Խփեց  երկրորդ  զանգը  Վերջապես  ահա  նա ,  այն  տիկինը ,  որին  բերել  են  այդ  անհամար  ծաղկեփնջերը   Շքեղ  վագոնի  աստիճանների  վրա  կանգնած՝  նա  օդային  համբույրներ  է  հղում  իր  երկրպագուներին  Հիմա  գնացքը  կշարժվի ,  իսկ  ո՞ւր  է  նա  Արագ  քայլերով  մոտեցավ  ինձ  իմ  տանտիրուհին  և  մատը  վրաս  թափ  տալով ,  ծիծաղելով  ասաց . —  Երիտասարդ  կովկասցի ,  այս  ի՜նչ  եմ  տեսնում .  ընդամենը  հինգ  օր  է ,  ինչ  այստեղ  ես  և  արդեն  հաջողացրել  ես  աշխարհահռչակ  դերասանուհիներին  կավալերությո՞ւն  անել  —  Ի՞նչ  դերասանուհի ,  ցնդվե՞լ  եք ,  ինչ  է  Նա  պատասխանի  փոխարեն  ինձ  մեկնեց  այն  այցետոմսը ,  որ  գիշերը  ես  շպրտել  էի  սեղանին  Ձեռքից  հափշտակեցի  ու  կարդացի . ՍՍՌՄ  Միության  ժողովրդական  դերասանուհի ՎԵՐԱ  ՕԴԻՆՑՈՎԱ Կարդացի  ու  մնացի  շվարած   Ահա  թե  ո՜վ  է  եղել  պարզ  շորերով  ու  հասարակ  սանդալներով  այդ  կինը ․․․ Նայեցի  վագոնի  աստիճաններին  կանգնած  տիկնոջը   Այո ,  թեև  շքեղ ,  ինձ  համար  օտարոտի  է  հագնված ,  բայց  իսկ  և  իսկ  նա  է ,  նույն  մանկական  անմեղ  ու  դյութիչ  ժպիտը  նուրբ  շուրթերին ,  նույն  չարաճճի  ծիծաղն  աչքերում  Ես  ապշած ,  կարկամած  նայում  եմ  ներքևից ,  և  նա  հետզհետե  հեռանում  է ,  բարձրանում  ամպերից  էլ  վեր ,  բազմում  է  այդ  կիսաաստվածուհին  արվեստի  արևային  բարձունքին ,  այնքա՜ն  բարձր  ու  պայծառ ,  որ  միլիոնավոր  մարդիկ  տեսնում  են ,  ճանաչում  են  նրան ,  հրճվում  են  նրա  հանճարով  ու  երկրպագում  նրա  արվեստին ,  իսկ  նա  այդ  անմատչելի  բարձունքներից  սիրալիր  ժպտում  է  մեզ  բոլորիս   Ու  կորչում  եմ ,  փոքրանում ,  ոչնչանում   Ինչպե՞ս  կարող  է  նկատել  ինձ  Մեծ  Միության  միլիոնավոր  մարդկանց  այդ  գորշ  զանգվածի  մեջ ... Ես  ցնցվեցի .  նա  ձեռքով  կարծես  ինձ  է  կանչում ,  այո՛ ,  հենց  ինձ՝  նույն  երեկվա  մտերիմ  ու  պարզ  ժպիտով  Ես  տեղումս  կարկամել ,  մեխվել  եմ ,  միայն  հիշում  եմ ,  որ  նրա  տված  նշանով  մարդիկ  ինձ  տարան  վագոնի  դռան  մոտ  Նա  կռացավ ,  շոյեց  մազերս ,  ձեռքս  ամուր  սեղմեց  ու  քնքշությամբ  ասաց . —  Մնաս  բարի ,  իմ  լավ  չոբան ,  կսովորես ,  Մոսկվա  կգաս ,  և  այն  ժամանակ  քեզ  անմատչելի  չեն  լինի  ոչ  Չայկովսկին ,  ոչ  էլ  ես ․․․ Գնացքը  շարժվեց  Բազմաթիվ  գլխարկներ  ու  թաշկինակներ  շարժվեցին  օդում ,  իսկ  նա  վագոնի  բաց  պատուհանից  սիրուն  գլուխը  դուրս  հանած ,  օդային  համբույրներ  էր  ուղարկում  ... Ու  այդ  օրից  առաջ  գնալու ,  արվեստի  բարձունքներին  հասնելու  խանդն  ինձ  հանգիստ  չէր  տալիս  և  շարունակ  մղում  էր  դեպի  գործ  Տարիներ  անց ,  երբ  Կրեմլից ,  աշխարհի  ամենամեծ  մարդու  մոտից  դուրս  եկանք  հրճվանքից  փայլող  դեմքերով  և  շտապեցինք  մեզ  համար  պատրաստված  շքեղ  բանկետին ,  այդտեղ  անակնկալ  կերպով  հանդիպեցի  նրան   Իմ  ճաշակով  հագուստի ,  արդեն  նրբացած  դեմքի  և  կիրթ  շարժուձևերի  մեջ  նա  դժվարությամբ  ճանաչեց  նախկին  որսորդ  հովվին  —  Այս  ո՜ւմ  եմ  տեսնում ,  այս  ո՜ւմ  եմ  տեսնում ,—  գոչեց  նա  իր  զրնգուն  ձայնով  և  ի  զարմանս  ներկա  եղողների ,  ինձ  իր  գիրկն  առավ  —  Ինչպե՜ս  է  փոխվել ...  ինչպե՜ս ,—  կրկնում  էր  նա  ինձ  շուռ  ու  մուռ  տալով  ու  բոլոր  կողմերից  զննելով  —  Նո՞ւ ,  քեռիդ  ինչպե՞ս  է ,  քեռիդ  է՛լ  ինչ  նոր  բաներ  է  պատվիրել ,— ինձ  այնքան  ծանոթ  ծիծաղով  ասաց  նա   Եվ  առանց  պատասխանի  սպասելու  վրա  տվեց . —  Էլ  չե՞ս  կարմրում ,  ասա՛ ,  կարմրո՞ւմ  ես ,  թե  ոչ ,  թե՞  երեսիդ  վարագույրն  արդեն  պատռվել  է ...  Այո ,  զգում  եմ ,  որ  այլևս  այն  չես ,  այլևս  չես  շառագունում ,  փոխվե՜լ  ես ...  Լա՛վ  է  եղել ,  որ  փոխվել  ես ,  բայց ...  ափսո՜ս ,  ախ ,  ափսո՜ս ,  որ  փոխվել  ես ...  Այնպես  ավելի  լավ  էր ,  այնպես  շա՜տ  լավ  էր ,  այնպես  դո՛ւ  էիր ,  ինքնատիպ   Հիմա  քեզ  նման  այնքա՜ն  կա  մայրաքաղաքում ․․․ —  ասաց  նա  շտապ ,  կցկտուր ,  ցավով  և  տխրության  ու  ափսոսանքի  նկատելի  շեշտով   Ապա  հետզհետե  ընկավ  նրա  տրամադրությունը ,  և  ես  զգացի ,  թե  ինչպես  մարեց  գգվանքի  ինձ  ծանոթ  փայլր  նրա  երկնագույն  պայծառ  աչքերում ,  ու  նա  հետզհետե  սառեց ,  հոգով  հեռացավ  ինձանից ․․․ Բանկետի  մասնակիցների  խնդրանքով  նա  ոտքի  ելավ  ու  երգեց  իմ  սովորեցրած  երգր՝ « Աշուղի  արիան » « Ալմաստ »  օպերայից   Երգեց  այնպե՜ս  սրտառուչ ,  այնպե՜ս  թախծոտ ․․․ Ես  զգացի ,  որ  նա  այլևս  իմ  ներկայությունը  չի  զգում  և  Կիսլովոդսկում  տարիներ  առաջ  թողած  հովվին  է  հիշում ,  իր  երգի  սրտառուչ  ելևէջներով  նրա  հետ  է  խոսում ․․․ 
Սիրում  եմ  անձրևը, երբ  նոսր  վարագույրներով  կախվում  է  սևագորշ  ամպերից  և  տիեզերական  ցնցուղի  նման  իր  տարափի  տակ  առնում  հանդ  ու  անդաստան:   Սիրում  եմ  շռնդալի  անձրևը՝  ջրառա՛տ, ծանր, որ  աղմկալի  հարվածում  է   տանիքներին  ու  ջրհորդաններով   գահավիժում    ցած,  և որին   սաղարթախիտ  ծառերը, միայն վայրկյաններ  դիմադրելուց  հետո,  թևաթափ  ու  խոնարհ   հնազանդվում  են լուռ: Հանկարծահաս  հորդ  անձրևը,  անակնկալ  տեղատարափը,որ հեղեղում է արար աշխարհ և շեկ առվակներով իջնում մեր լեռների լանջերից: Սիրում եմ անձրևը ամառվա երկարատև երաշտին, երբ թոշնած բույսերը ուշքի են գալիս և վերակենդանացող արարածների նման «օխայ»  են քրթմնջում հրճվանքով: Սիրում եմ և գարնանամտի անձրևը, որին ուղեկցում են ամպերի առաջին որոտներն ու հրեղեն կայծակները,որոնք կարծես գարնան առաջին համբավաբերներն են, նրա հաղթական մուտքն ազդարարողները: Սիրում եմ անձրևը իր բոլոր ձևերով,իր բոլոր արտահայտություններով: Սիրում եմ  և՛ գարնան ուրախ անձրևը, որ անթիվ կյանքեր է արթնացնում երկրի վրա, և՛ աշնան մելամաղձոտ ու տևական անձրևը, որ թախիծ է բերում ու տխուր հուշեր: Երբ սկսվում է անձրևը,ես դուրս եմ գալիս ու քայլում բաց երկնքի տակ: Թող թափվի՛ բոլոր կյանքերին կյանք տվող երկնային հեղուկը: ...Ասում  են, ես  անձրևի  տակ եմ  ծնվել և ,  երբ  աշխարհ եկա՝առաջին  ձայները,  որ լսեցի՝   ամպի  գոռոցն  էր  և անձրևի  շռնդալի  թմբկահարությունը: Գոռգոռում  են  ամպերը,  կայծակը  խփում  է  դիմացի  ժայռին, և  ահաբեկված  մայրս  այդ  պահին  աշխարհ  է  բերում  ինձ ՝   հազար  տեղից  կարկատած  մեր  վրանում: Դա   օգոստոսն  էր, բայց  այնպես  ցուրտ  էր  մեր  սարերում,  որ  շներն  անգամ  դողում  էին  իրենց  բներում: Առանց  մորս  համաձայնությունը  հարցնելու,  շալը   կապել  են  նրա  մեջքից, ինձ   խանձարուրով   գցել  մեջը: Իմ  բոբիկ   մայրը  լեռան  լանջով  բարձունքից  քայլել  է  դեպի   հովիտը: Քայլել է  դեպի  տաքը,  դեպի  արևը՝  իր  վերջին   զավակին  գազազած  տարերքից  փրկելու  համար... Ահը  սրտում  իջել  է  մայրս  լեռերից  ՝  իր  մեջքին  զգալով  այն  փոքրիկ  արարածի  գոյությունը, իջել  է  ամպերի  միջից: Պետք  է  որ  մայրս  թաքուն  բերկրանք  զգար  իր  սրտի  տակ, բարի  արևից  ջերմացած  այն  հովիտն  իջնելիս:Բայց  և   երկյուղ  է  ունեցել  իր  սրտում  մինջև  ոսկորները  թրջված  այդ  գեղջկուհին, երկյուղ  ինձ  համար: Ես  տրոփում  էի  նրա  նիհար  մեջքին , և  նա  զգում  էր, որ  դեռևս  կենդանի  եմ: Կես  դար  է  անցել  այդ  օրերից: Դու  վաղուց  ննջում  ես  հողի  տակ, աղոտ  եմ  հիշում  քո  սուրբ  պատկերը, վաղամեռ  մայր  իմ: Բայց  հիմա  էլ  պարզ  ու  հստակ  տեսնում  եմ  քեզ՝ ցուպը  ձեռքիդ,  ոտաբոբիկ, քոչվոր  թրքուհու  նման  բեռդ  թիկունքիցդ  կապած  ՝ մեր  ամպոտ  սարերից  հովիտն  ես   իջնում: Կայծակից  ու   որոտից  փախցնում  էիր  ինձ ՝քո  վերջին  պտուղը: Տես նաև Վախթանգ Անանյան Պատմվածքներ 
Հայրս ,  համոզված  եմ ,  բնությամբ  հակված  էր  կենսախինդ  ու  բարի  լինելու   Մինչև 34  տարեկանը  նա  որպես  մշակ  աշխատում  էր  մի  մարդու  մոտ ,  որի  անունն  էր  Թոմաս  Բաթըրուըթ ,  և  որի  ագարակը  Օհայոյի  Բիդուել  քաղաքի  մոտ  էր   Այդ  ժամանակ  հայրս  ուներ  իր  սեփական  ձին  և ,  սովորաբար ,  ամեն  շաբաթ  իրիկուն  գնում  էր  քաղաք՝  մի  քանի  ժամ  այլ  մշակների  հասարակությունում  լինելու  համար   Քաղաքում  նա  մի  քանի  բաժակ  գարեջուր  էր  խմում  և  հենց  այնպես  կանգնում  էր  Բեն  Հեդի  սրահում ,  որ  շաբաթ  իրիկունները  լիքն  էր  լինում  այցելու  մշակներով   Երգեր  էին  երգվում ,  բաժակներ  էին  զարնվում  վաճառասեղանին   Ժամը  տասին  հայրս  տուն  էր  գնում  գյուղական  ամայի  ճանապարհով ,  ձիուն  ախոռն  էր  անում ,  ինքն  էլ  գնում ,  պառկում  էր՝  կյանքում  իր  ունեցած  դիրքից  միանգամայն  երջանիկ   Այդ  ժամանակ  նրա  մտքով  էլ  չէր  անցնում  ավելի  բարձր  դիրքի  հասնելու  փորձ  անել  Իր  երեսունհինգերորդ  տարվա  գարնանն  էր ,  որ  հայրս  ամուսնացավ  մորս  հետ ,  որն  այն  ժամանակ  դպրոցական  վարժուհի  էր   Հաջորդ  գարնանը  աշխարհ  եկա  ես՝  անհանգիստ  ու  ճղճղան   Ինչ֊որ  բան  պատահեց  այդ  երկու  մարդկանց՝  նրանք  դարձան  փառասեր   Աշխարհի  սանդուղքով  վեր  բարձրանալու  ամերիկյան  կիրքը  տիրեց  և  նրանց   Գուցե  մայրս  էր  մեղավոր   Դպրոցական  վարժուհի  լինելով՝  նա ,  անկասկած ,  կարդացել  էր  գրքեր  ու  ամսագրեր   Ենթադրում  եմ ,  կարդացել  էր ,  թե  ինչպես  են  Գալֆիլդը ,  Լինքոլնը  և  այլ  ամերիկացիք  աղքատությունից  հասել  փառքի  ու  մեծության   Իմ  կողքին  պառկած՝  նա  գուցե  երազել  էր ,  որ  մի  օր  կկառավարեմ  մարդկանց  ու  քաղաքներ   Դրա  համար  էլ  նա  հորս  դրդեց  թողնել  մշակի  իր  գործը ,  ծախել  իր  ձին  և  ձեռնամուխ  լինել  անկախ ,  մասնավոր  գործի   Մայրս  բարձրահասակ ,  լռակյաց  կին  էր՝  երկար  քթով  ու  անհանգիստ  գորշ  աչքերով   Իր  համար  ոչինչ  չէր  ուզում   Ինձ  ու  հորս  համար  նա  անուղղելի  փառասեր  էր  Առաջին  արկածը ,  որին  այդ  երկու  մարդիկ  հանդիպեցին ,  վատ  վերջացավ   Նրանք  տասն  ակր  աղքատ ,  քարքարոտ  հող  վարձակալեցին  Գրիգի  Րոուդի  մոտ՝  Բիդուելից  ութ  մղոն  հեռու  և  ձեռնամուխ  եղան  վառեկներ  բուծելուն   Ես  մանկությունւս  ապրեցի  այդտեղ ,  որտեղ  և  ստացա  կյանքիս  առաջին  տպավորությունները   Սկզբում  դրանք  աղետի  տպավորություններ  էին ,  և  եթե  ես  մռայլ  մարդ  եմ ,  որն  առավելապես  հակված  է  տեսնելու  կյանքի  մութ  կողմերը ,  վերագրում  եմ  այդ  փաստին   Ուրիշ  ի՛նչ  պիտի  լինեին  ինձ  համար  մանկության  երջանիկ ,  խնդալից  օրերը ,  որ  անցան  թռչնաբուծարանում  Այս  գործին  անտեղյակ  մեկը  չի  կարող  որևէ  պատկերացում  ունենալ  այն  բազմաթիվ  ու  ողբերգական  բաների  մասին ,  որ  կարող  են  պատահել  վառեկին   Վառեկը  ծնվում  է  ձվից ,  մի  քանի  շաբաթ  ապրում  է  որպես  լղար ,  աղվամազոտ  մի  էակ ,  որպիսին  կարող  եք  տեսնել  զատիկի  բացիկներին  նկարված ,  անճանաչելիորեն  տկլորվում  է ,  ուտում  է  հորդ  ճակատի  քրտինքով  գնված  ցորենն  ու  շիլան ,  վարակվում  գորտախտով ,  խոլերայով  և  զանազան  այլ  ախտերով ,  կանգնում ,  հիմար  աչքերով  նայում  է  արևին ,  հիվանդանում  է  ու  սատկում     Մի  քանի  հավ  ու  երբեմն  որևէ  աքաղաղ ,  որ  ունեն  Աստծո  նախախնամությունը ,  մարտնչում  են  մինչև  հասունություն   Հավերը  ձու  են  դնում ,  որոնցից  դուրս  են  գալիս  ուրիշ  ճտեր ,  և  այդպիսով  զարհուրելի  շրջանը  դարձնում  են  ավարտուն   Այդ  ամենը  անհավատալիորեն  բարդ  է   Փիլիսոփաներից  շատերը  պետք  է  որ  ձևավորված  լինեն  թռչնաբուծարանում   Մարդ  այնքան  շատ  հույս  է  կապում  մի  ճտի  հետ  և  այնքան  սոսկալիորեն  պատրանքազրկվում   Հենց  նոր  կյանքի  ճամփան  բռնած  պստիկ  ճտերը  այնքան  պայծառ  ու  սթափ  տեսք  ունեն ,  բայց  իրականում  սարսափելի  հիմար  են   Նրանք  այնքան  նման  են  մարդկանց ,  որ  շփոթվում  ես  կյանքի  մասին  դատողություններում   Եթե  ախտը  չի  սպանում  նրանց ,  և  ապրում  են  մինչև  ակնկալիքներիդ  իրականացումը ,  ապա  գնում  են  դեպի  մորթանիվները  և  ճլորած  ու  սատակած  վերադառնում  են  իրենց  արարչի  մոտ   Ճիճուները  փչացնում  են  նրանց  պատանությանը ,  և  անհաշիվ  բուժափոշիներ  են  ծախսվում   Հետագայում  ես  տեսել  եմ  ոնց  է  գրականություն  սարքվում  այն  մասին ,  թե  ինչպես  կարելի  է  ապագա  ստեղծել  ճտերի  աճը  հաջողությամբ  տանելով   Դա  նախատեսված  է  այն  աստվածների  համար ,  որոնք  հենց  նոր  համտեսել  են  բարու  և  չարի  իմացության  ծառից    Հուսատու  գրականություն  է  և  հայտարարում  է ,  որ  պարզմիտ ,  փառատենչ  մարդիկ ,  որոնք  մի  քանի  հավ  ունեն ,  շատ  բան  կարող  են  անել   Մի  սխալվեք ,  մի  առաջնորդվեք  դրանով   Դա  մեզ  համար  չի  գրված   Գնացեք  Ալյասկայի  լեռները  ոսկի  որոնելու ,  հավատ  ընծայեք  քաղաքագետի  ազնվությանը .  հավատացեք ,  եթե  կամենում  եք ,  որ  աշխարհը  օրավուր  լավանում  է ,  և  որ  բարին  կհաղթի  չարին ,  բայց  մի  կարդացեք  ու  մի  հավատացեք  հավերի  մասին  սարքված  գրականությանը   Դա  ձեզ  համար  չի  գրված  Այնուամենայնիվ ,  ես  շեղվում  եմ   Իմ  պատմությունն  ուղղակիորեն  հավերին  չի  վերաբերում   Եթե  ճշտորեն  պատմվի ,  այն  կկենտրոնանա  ձվի  շուրջ   Տասը  տարի  հայրս  ու  մայրս  մեր  թռչնաբուծարանում  պայքարեցին  եկամուտ  ստանալու  համար ,  իսկ  հետո  ձեռ  քաշեցին  այդ  պայքարից  և  սկսեցին  ուրիշը   Նրանք  տեղափոխվեցին  Օհայոյի  Բիդուել  քաղաքը  և  ձեռնամուխ  եղան  ռեստորանային  գործի   Այդ  տասը  տարվա  անհանգստությունից  հետո՝  ինկուբատորների  հետ ,  որոնք  ձագ  չէին  տալիս ,  լղար ,  յուրովի  սիրունիկ֊աղվամազագնդիկների  հետ ,  որոնք  շարունակվում  էին  որպես  նույնքան  մերկ  վառեկություն  և  ապա  սատկած  հավություն ,—  այդ  տասնամյա  անհանգստությունից  հետո ,—  մենք  ամեն  ինչ  դեն  նետեցինք  և  մեր  ունեցած֊չունեցածը  ճամպրուկավորելով  մի  սայլի  վրա՝  Գրիգս  Ռոուդով  գնացինք  դեպի  Բիդուել .  հույսի  փոքրիկ  քարավան ,  որ  փնտրում  էր  մի  նոր  տեղ ,  և  որից  պիտի  սկիզբ  առներ  կյանքի  բովով  մեր  վերընթաց  ճանապարհորդությունը  Երևակայում  եմ ,  մենք  պետք  է  որ  տխուր  տեսք  ունենայինք՝  մարտադաշտը  լքող  փախստականների  նման   Ես  ու  մայրս  ոտքով  էինք  գնում   Ֆուրգոնը ,  որ  բեռնված  էր  մեր  ունեցվածքով ,  մեկ  օրով  փոխ  էինք  առել  մի  հարևանից՝  Ալբերտ  Գրիգսից   Նրա  կողքերից  դուրս  էին  ցցվել  էժան  աթոռների  ոտքերը ,  իսկ  մահճակալների  ցանցերի ,  սեղանների ,  խոհանոցի  աման֊չամանով  լցված  արկղերի  հետևում  կենդանի  վառեկների  փոխադրավանդակներն  էին .  դրանց  կատարին  մանկասայլակն  էր ,  որով  ինձ  զբոսանքների  էին  հանել  երեխա  ժամանակ   Ինչու  պահեցինք  մանկասայլակը ,  չգիտեմ   Խելքի  մոտ  բան  չէր ,  թե  ուրիշ  երեխաներ  կծնվեին ,  և  անիվներն  էլ  կոտրված  էին   Մարդիկ ,  որոնց  ունեցվածքը  քիչ  է ,  ամուր  կառչում  են  այն  ամենից ,  ինչ  ունեն   Դա  կյանքը  դառնացնող  փաստերից  մեկն  է  Հայրս  նստած  էր  կառքի  վերևում   Այդ  ժամանակ  նա  ճաղատ  գլխով  քառասունհինգամյա  մարդ  էր՝  մի  քիչ  գեր ,  և  մորս  ու  ճտերի  հետ  երկար  համակեցությունից  վհատ  ու  լռակյաց  էր  դարձել   Թռչնաբուծության  տասը  տարիների  ընթացքում  հարևան  ագարակներում  մշակ  էր  աշխատել ,  և  վաստակած  փողի  մեծ  մասը  ծախսվել  էր  ճտախտերը  բուժելու  դեղուդարմանի  վրա՝  Ուիլմերի  խոլերաբուժ  Սպիտակ  Հրաշքի  կամ  պրոֆեսոր  Բիդլոուի  ձվարտադրիչի  և  այլ  դեղամիջոցներրի  վրա ,  որ  թռչնաբուծական  թերթերի  ռեկլամներից  մայրս  էր  գտնում  Հորս  գլխին՝  հենց  ականջների  վերևում ,  երկու  մազափունջ  կար   Հիշում  եմ ,  դեռ  մանկուց  սովորություն  ունեի  նստելու  ու  նրան  նայելու ,  երբ  ձմռանը՝  շաբաթ  միջօրեներին  քնում  էր  օջախի  մոտ՝  աթոռի  վրա   Այդ  ժամանակ  ես  արդեն  սկսել  էի  գրքեր  կարդալ  և  սեփական  ըմբռնումներ  ունեի   Գլուխն  ի  վեր  անցնող  ճաղատ  հետքը  նման  էր  լայն  ճանապարհի ,  այնպիսի  մի  ճանապարհի ,  որը  կարող  էր  սար֊քած  լինել  Կեսարը  և  որտեղով  նա  իր  լեգեոներներին  Հռոմից  դեպի  անհայտ  աշխարհի  հրաշալիքները  պիտի  տաներ   Հորս  ականջների  վերևում  աճած  մազափնջերը ,  մտածում  էի ,  նման  են  անտառների   Կիսաքուն֊կիսարթուն  վիճակի  մեջ  երազում  էի ,  թե  մանրիկ  էակ  եմ  ու  գնում  եմ  այդ  ճանապարհով  մի  հեռու  ու  գեղեցիկ  տեղ ,  որտեղ  թռչնաբուծարաններ  չկան ,  և  կյանքը  երջանիկ  ու  անհավկիթ  զբաղմունք  է  Կարելի  է  մի  գիրք  գրել  թռչնաբուծաբանից  քաղաք  մեր  տեղափոխության  մասին   Ես  ու  մայրս  ոտքով  գնացինք  ամբողջ  ութ  մղոն   Մայրս ,  որպեսզի  համոզված  լինի ,  որ  կառքից  ոչինչ  չի  ընկնում ,  իսկ  ես՝  որ  տեսնեմ  աշխարհի  հրաշալիքները   Ֆուրգոնում ,  հորս  կողքին  նստարանին ,  գանձն  էր   Պատմեմ  այդ  մասին   Թռչնաբուծարանում ,  ուր  բազմիցս  հազարավոր  ճտեր  են  ձվից  ելնում ,  երբեմն  զարմանալի  բաներ  են  պատահում   Ինչպես  մարդկանցից ,  հավկիթներից  էլ  են  այլանդակներ  ծնվում   Դա  հաճախ  չի  լինում՝  հազար  ծնունդի  մեջ ,  թերևս ,  մեկ  անգամ   Հասկանում  եք ,  ծնվում  է  մի  ճուտիկ ,  որն  ունի  չորս  ոտք ,  երկու  զույգ  թև ,  երկու  գլուխ  կամ  ինչ  ասես   Դրանք  չեն  ապրում   Շատ  շուտով  վերադառնում  են  իրենց  արարչի  ձեռքը ,  որ  գողացել  էր  մի  պահ   Այն  փաստը ,  որ  այդ  խեղճ  փոքր  էակները  չեն  կարող  ապրել ,  հորս  կյանքի  ողբերգություններից  մեկն  էր   Նա  այն  մտքին  էր ,  որ  եթե  կարողանա  գոնե  հավային  կամ  աքլորային  հասունության  հասցնել  հինգոտանի  հավին  կամ  երկգլխանի  աքլորին ,  ինքը  կբախտավորվի   Երազում  էր ,  թե  ոնց  կտանի  այդ  հրաշքը  երկրի  տոնավաճառներ  և  ինչպես  կհարստանա՝  ցույց  տալով  մյուս  մշակներին  Ահա  թե  ինչու  նա  պահպանում  էր  բոլոր  այն  ճիվաղ  էակներեն ,  որ  ծնվել  էին  մեր  թռչնաբուծարանում   Դրանք  պահվում  էին  սպիրտի  մեջ՝  յուրաքանչյուրն  առանձին  ապակե  շշում   Այդ  ամենը  հայրս  խնամքով  տեղավորել  էր  մի  արկղի  մեջ   Մեր  ճամփորդության  ժամանակ  այն  դրված  էր  ֆուրգոնի  նստարանին՝  նրա  կողքին   Հայրս  մի  ձեռքով  ձիավարում  էր ,  իսկ  մյուսով  պինդ  բռնել  էր  արկղը   Երբ  մենք  տեղ  հասանք ,  արկղն  իսկույն  ցած  բերվեց ,  և  շշերը  դուրս  հանվեցին   Այն  օրերին ,  երբ  մենք  Օհայոյի  Բիդուել  քաղաքում  տնօրինում  էինք  ռեստորանը ,  հրեշները  փոքր  ապակե  շշերի  մեջ  դրված  էին  վաճառասեղանի  հետնադարակին   Մայրս  երբեմն  բողոքում  էր ,  բայց  հայրս  այդ  հարցում  ապառաժ  էր  —  Հրեշները ,—  հայտարարում  էր ,—  արժեքավոր  են   Մարդիկ ,—  ասում  էր  նա ,—  սիրում  են  նայել  տարօրինակ  ու  հրաշալի  բաներին  Ասացի  չէ՞ ,  որ  Օհայոյի  Բիդուել  քաղաքում  ռեստորանային  գործ  սկսեցինք    Փոքր֊ինչ  չափազանցեցի   Քաղաքն  իրականում  ընկած  էր  ցածր  բլուրի  ստորոտին  և  մի  գետակի  ափին   Քաղաքի  միջով  երկաթգիծ  չէր  անցնում ,  և  կայարանը  Փիքլուիլ  կոչվող  վայրում  էր՝  մի  մղոն  դեպի  հյուսիս   Մի  ժամանակ  կայարանում  հյութերի  գործարան  էր  եղել ,  բայց  նախքան  մեր  գալը  նրանք  շարքից  դուրս  էին  եկել   Առավոտյան  ու  երեկոյան  ավտոբուսները  Բիդուելի  գլխավոր  փողոցի  հյուրանոցից  գալիս  էին  կայարան  մի  ճանապարհով ,  որ  կոչվում  էր  Թըրնըզ  Փայք   Այն ,  որ  մենք  ռեստորան  բացեցինք  ճանապարհից  հեռու ,  մորս  մտահղացումն  էր   Մի  տարի  շարունակ  նա  խոսում  էր  այդ  մասին  և  մի  օր  էլ  գնաց  ու  կայարանի  դիմաց  մի  դատարկ  պահեստաշենք  վարձեց   Այդ  նրա  միտքն  էր ,  որ  ռեստորանը  պետք  է  շահութաբեր  լինի  « Ճամփորդող  մարդիկ ,—  ասաց  մայրս ,—  միշտ  էլ  մոտերքում  կլինեն՝  քաղաքից  գնացքով  մեկնելու  համար ,  իսկ  քաղաքի  ժողովուրդը  կգա  կայարան՝  սպասելու  եկող֊գնացողներին   Նրանք  կգան  ռեստորան՝  մի  կտոր  թխվածք  գնելու  և  սուրճ  խմելու »    Այժմ ,  երբ  ավելի  մեծ  եմ ,  գիտեմ ,  որ  նա  գնալու  այլ  շարժառիթ  էլ  ուներ   Իմ  ապագայի  հարցում  նա  փառատենչ  էր   Ուզում  էր ,  որ  բարձր  դիրքի  հասնեմ ,  քաղաքի  դպրոց  հաճախեմ  ու  քաղաքների  մարդ  դառնամ  Փիքլվիլում  հայրս  ու  մայրս ,  ինչպես  միշտ ,  ծանր  էին  աշխատում   Սկզբում  անհրաժեշտ  եղավ  մեր  տունը  ռեստորանի  նման  մի  բան  դարձնել   Դա  խլեց  մի  ամիս   Հայրս  սարքեց  մի  դարակ ,  որի  վրա  դրեց  բանջարեղենի  պահածոները   Նկարեց  մի  ազդ ,  որի  վրա  գրեց  իր  անունը՝  կարմիր  խոշոր  տառերով   Անվան  տակ « Կերեք  այստեղ »  սուր  հրամանն  էր ,  որին  շատ  հազվադեպ  էին  ենթարկվում   Ցուցափեղկ  գնվեց  և  լցվեց  գլանակներով  ու  ծխախոտով   Մայրս  քերեց  հատակն  ու  սենյակի  պատերը   Ես  հաճախում  էի  քաղաքի  դպրոց  և  ուրախ  էի  ագարաւկից  ու  վհատ ,  տխրատես  ճտերի  ներկայությունից  հեռու  լինելու  համար   Բայց  էլի  ես  շատ  էլ  ուրախ  չէի   Երեկոյան  Թըրնըզ  Փայքով  դպրոցից  տուն  էի  գնում  ոտքով  ու  հիշում  երեխաներին ,  որոնց  տեսել  էի  քաղաքային  դպրոցի  բակում  խաղալիս   Փոքր  աղջիկների  մի  ջոկ  էր  գնում  ցատկոտելով  ու  երգելով   Ես  փորձեցի  նույնն  անել   Սառցամած  ճանապարհն  ի  վար  գնացի՝  հանդիսավորությամբ  մի  ոտքի  վրա  ցատկոտելով  Հոպըլա ,  հոպ ,  հոպըլա  հոպ , Դե  շուտ  թռի  վարսավիրի  մոտ  Երգեցի  սուր  ձայնով   Ապա  կանգ  առա  ու  կասկածանքով  նայեցի  շուրջս   Վախեցա ,  որ  ինձ  կտեսնեն  լավ  տրամադրության  մեջ   Ինձ ,  անշուշտ ,  թվացել  էր ,  թե  մի  բան  եմ  արել ,  որ  չպիտի  աներ  այնպիսի  մեկը ,  ինչպիսին  ես  եմ ,  այնպիսի  մեկը ,  որ  հասակ  էր  առել  թռչնաբուծարանում ,  ուր  մահը  առօրյա  այցելու  էր  Մայրս  որոշեց ,  որ  մեր  ռեստորանը  գիշերը  պետք  է  բաց  մնա   Երեկոյան 10 ֊ին  դռան  մոտով  անցնում  էր  մարդատար  գնացքը ,  որին  հետևում  էր  տեղական  ապրանքատարը   Ապրանքատարի  անձնակազմը  Փիքլվիլում  միացման  գործեր  ուներ  անելու ,  և  երբ  աշխատանքը  ավարտվում  էր ,  նրանք  գալիս  էին  ռեստորան  տաք  սուրճի  ու  կերակուրի  համար   Երբեմն  նրանցից  մեկը  մխլու  էր  պատվիրում   Առավոտյան  ժամը 4 ֊ին  նրանք  վերադառնում  էին  հյուսիսային  ծայրը  և  նորից  էին  այցելում  մեզ   Փոքրիկ  առևտուրը  սկսում  էր  աճել   Մայրս  գիշերը  քնում  էր ,  իսկ  ցերեկը  զբաղվում  ռեստորանի  հոգսերով .  կերակրում  էր  վարձով  կենվորներին՝  մինչ  հայրս  քնած  էր   Նա  քնում  էր  այն  նույն  մահճակալին ,  որը  մայրս  էր  զբաղեցնում  գիշերը ,  իսկ  ես  գնում  էի  Բիդուել՝  քաղաքամեջ  և  դպրոց   Երկար  գիշերներին ,  մինչ  ես  ու  մայրս  քնած  էինք ,  հայրս  միսն  էր  եփում ,  որ  կտոր֊կտոր  պիտի  դրվեր  կենվորների  նախաճաշիկի  զամբյուղներում  տեղավորվող  սանդվիչների  մեջ   Այդպես  կամաց֊կամաց  նրա  գլուխը  մտավ  կյանքում  բարձրանալու  գաղափարը ,  ամերիկյան  ոգին  տիրեց  նրան   Նա  նույնպես  փառասեր  դարձավ  Երկար  գիշերներին ,  երբ  քիչ  բան  կար  անելու ,  հայրս  ժամանակ  ուներ  մտածելու   Դա  էր  նրա  կործանումը   Նա  որոշեց ,  որ  ինքը  անցյալում  անհաջողակ  մարդ  է  եղել ,  որովհետև  բավականաչափ  կենսուրախ  չի  եղել  և  ապագայում  պետք  է  ավելի  լավատեսորեն  նայի  կյանքին   Վաղ  առավոտյան  բարձրանում  էր  վեր  և  անկողին  մտնում   Մայրս  զարթնում  էր ,  երկուսով  զրուցում  էին   Անկյունում՝  իմ  մահճակալից  ես  լսում  էի  Այդ  հորս  միտքն  էր ,  որ  նրանք  երկուսն  էլ՝  և՛  հայրս ,  և՛  մայրս  պետք  է  փորձեին  զվարճացնել  մեր  ռեստորանի  հաճախորդներին   Այժմ  չեմ  կարող  հիշել  հորս  բառերը ,  բայց  այն  տպավորությունն  ստացա ,  որ  ինքը  այն  մարդկանցից  է ,  որոնք  ինչ֊որ  անըմբռնելի  կերպով ,  բայց  և  այնպես  մոտ  են  դառնալու  զվարճարար  կամ  նման  մի  բան   Երբ  մարդիկ ,  մասնավորապես  Բիդուել  քաղաքի  ջահելները ,  գան  մեզ  մոտ ,  մի  բան ,  որ  հազվադեպ  են  անում ,  պետք  է  աշխույժ ,  հետաքրքիր  զրույց  սկսել   Հորս  խոսքից  եզրակացրի ,  որ  հարկավոր  էր  զվարճասեր  պանդոկապանի  դերի  պես  մի  բան  ստանձնել   Մայրս  հենց  սկզբից  պետք  է  որ  կասկածելիս  լիներ ,  բայց  նա  վհատեցնող  ոչ  մի  բան  չասաց   Հորս  կարծիքով  Բիդուել  քաղաքի  ջահելությունը  պիտի  հրապուրվեր  իր  ու  մորս  նախաձեռնությամբ   Երեկոյան  աշխույժ ,  երջանիկ  խմբեր  կգային  Թըրնըզ  Փայքն  ի  վար  երգելով   Աղմկոտ  կատակներով  ու  ծիծաղով  նրանք  կհավաքվեին  մեզ  մոտ   Կլիներ  երգ  ու  տոնախմբություն   Միտք  չունեմ  այնպիսի  տպավորություն  ստեղծել ,  թե  հայրս  դրա  մասին  խոսում  էր  հանգամանորեն   Նա ,  ինչպես  ասել  եմ ,  քչախոս  մարդ  էր   Նրանց  գնալու  որևէ  տեղ  է  պետք ,—  նորից  ու  նորից  կրկնում  էր  նա   Ահա  այն  ամենը ,  ինչ  նա  ասում  էր   Մնացածը  լրացնում  էր  իմ  երևակայությունը  Երկու-երեք  շաբաթ  հորս  այդ  գաղափարը  նվաճել  էր  մեր  տունը   Մենք  շատ  չէինք  խոսում ,  բայց  առօրյա  կյանքում  անկեղծորեն  ջանում  էինք ,  որ  ժպիտները  փոխարինեն  խոժոռ  հայացքներին   Մայրս  ժպտում  էր  կենվորներին ,  իսկ  ես ,  վարակվելով  նրանից ,  ժպտում  էի  մեր  կատվին   Հայրս  գոհացնելու  իր  փափագով  մի  քիչ  տենդահարվեց   Անկասկած ,  նրա  մեջ  ինչ֊որ  տեղ  թաքնված  էր  աճպարարի  հոգու  մի  նշույլ   Նա  իր  լիցքապաշարից  շատ  չէր  ծախսում  երկաթգծի  մարդկանց  վրա ,  որոնց  սպասարկում  էր  գիշերը ,  այլ  կարծես  սպասում  էր ,  որ  ներս  մտնի  մի  երիտասարդ  տղամարդ  կամ  կին ,  որպեսզի  ցույց  տա  իր  ունակությունը   Ռեստորանի  վաճառասեղանին  մի  հյուսված  զամբյուղ  կար ,  որը  միշտ  լիքն  էր  լինում  ձվերով   Այն ,  անշուշտ ,  նրա  աչքի  առաջ  էր  եղել ,  երբ  ուղեղում  ծնվել  էր  զվարճացնելու  միտքը   Ինչ֊որ  նախածննդային  բան  կար  ձվերը  պահելու  ձևի  մեջ՝  կապված  նրա  գաղափարի  զարգացման  հետ   Այնուհանդերձ ,  ձուն  կործանեց  նրա  կենսական  նոր  մղումը  Մի  անգամ  ուշ  գիշերին  ես  զարթնեցի  բարկության  մի  մռնչոցից ,  որ  գալիս  էր  հորս  կոկորդից   Թե՛  ես ,  թե՛  մայրս  անկողիններում  իսկույն  դիք  նստեցինք   Մայրս  դողացող  ձեռքերով  վառեց  սեղանին  դրված  լամպը ,  որը  գտնվում  էր  նրա  մոտ   Ներքևում՝  աստիճանների  վերջում  ռեստորանի  շքադուռը  շրխկոցով  փակվեց , և  մի  քանի  րոպեից  հայրս  ծանրաքայլ  բարձրացավ  աստիճաններով   Նրա  ձեռքին  մի  ձու  կար ,  և  ձեռքը  դողում  էր  այնպես ,  կարծես  ցրտահարված  լիներ   Աչքերում  կիսախելագար  փայլ  կար   Երբ  նա  կանգնեց  ու  հայացքը  հառեց  մեզ ,  համոզված  էի ,  որ  նպատակ  ունի  ձուն  շպրտելու  կամ  ինձ ,  կամ  մորս  վրա   Նա  ձուն  նրբորեն  դրեց  սեղանին՝  լամպի  կողքին  և  ծնկների  վրա  ընկավ  մորս  մահճակալի  մոտ   Սկսեց  լաց  լինել  տղայի  նման ,  և  ես ,  նրա  վշտին  կարեկից ,  լաց  էի  լինում  նրա  հետ   Մենք  փոքրիկ  վերնասենյակը  լցրինք  լաց  ու  կոծով   Ծիծաղելի  է ,  բայց  մեր  կազմած  խմբանկարից  ես  կարող  եմ  հիշել  այն ,  որ  մայրս  անընդհատ  շոյում  էր  հորս  գլխի  ճաղատը   Մոռացել  եմ ,  թե  ինչ  ասաց  նա  հորս ,  ինչպես  դրդեց  պատմելու  ներքևում  պատահածի  մասին   Հորս  բացատրությունը  նույնպես  մտքիցս  գնացել  է   Հիշում  եմ  միայն  իմ  սեփական  վիշտն  ու  սարսափը  և  հորս  գլխի  փայլուն  արահետը ,  որ  շողում  էր  լամպի  լույսից ,  երբ  նա  կռացնում  էր  գլուխը  Ներքևում  պատահածի  վերաբերյալ   Անբացատրելի  պատճառով  ես  պատմությունը  գիտեմ  այնքան  լավ ,  կարծես  ականատես  եմ  եղել  հորս  խորտակմանը   Ժամանակի  ընթացքում  մարդ  անբացատրելի  շատ  բաներ  է  իմանում  Այդ  երեկո  երիտասարդ  Ջո  Քեյնը՝  որդին  բիդուելցի  մի  առևտրականի ,  գալիս  է  Փիքլվիլ՝  դիմավորելու  հորը ,  որը  պիտի  գար  հարավային  գնացքով՝  երեկոյան  ժամը 10 ֊ին   Գնացքը  երեք  ժամ  ուշանամ  էր ,  և  Ջոնը  գալիս  է  մեզ  մոտ  ժամանակ  սպանելու  և  սպասելու  գնացքին  Գալիս  է  տեղական  ապրանքատար  գնացքը ,  ուղևորները  կերակրվում  են ,  Ջոն  ու  հայրս  մենակ  են  մնում  Այն  պահից ,  ինչ  Ջոն  եկել  էր  մեզ  մոտ ,  բիդուելցի  երիտասարդը  պետք  է  որ  շվարած  լիներ  հորս  գործողություններից   Նա  այնպես  էր  կարծում ,  թե  հայրս  բարկացած  է  այն  բանից ,  որ  ինքը  քարշ  է  գալիս  մոտերքում   Նկատելով ,  որ  ռեստորանատերը  ակնհայտորեն  անհանգստացած  է  իր  ներկայությունից ,  Ջոն  մտածում  է  դուրս  գալ   Բայց  այդ  ժամանակ  սկսում  է  անձրևել  և  ճանապարհը՝  քաղաք  ու  հետդարձ ,  նույնիսկ  չէր  կարելի  պատկերացնել   Նա  հինգսենթանոց  գլանակ  է  գնում  և  պատվիրում  մի  գավաթ  սուրճ  Գրպանում  լրագիր  ուներ ,  դուրս  է  բերում  ու  սկսում  կարդալ  —  Ես  սպասում  եմ  երեկոյան  գնացքին   Այն  ուշանում  է ,—  ասում  է  նա  չքմեղանքով  Երկար  ժամանակ  հայրս ,  ում  Ջո  Քեյնը  առաջ  երբեք  չէր  տեսել ,  լուռ  նայում  է  իր  այցելուին   Նա ,  անկասկած ,  տառապում  էր  բեմելի  վախի  նոպայից   Ինչպես  հաճախ  է  պատահում ,  նա  այնքան  շատ  էր  մտածել  այդ  իրադրության  մասին ,  որ  այժմ ,  երբ  դեմ  հանդիման  էր  դրան ,  ինչ֊որ  ձևով  նյարդայնանում  էր  դրա  առկայությունից  Մի  բան՝  նա  չգիտեր  ինչ  անել  իր  ձեռքերի  հետ   Դրանցից  մեկը  վաճառասեղանի  վրայով  շպրտելով՝  նա  սեղմում  է  Ջո  Քեյնի  ձեռքը  —  Բարև  ձեզ ,—  ասում  է  հայրս  Ջո  Քեյնը  լրագիրը  ցած  է  դնում  և  ուշադիր  նայում  հորս   Հորս  աչքերը  վառվում  էին   Հորս  հայացքն  ընկնում  է  վաճառասեղանի  վրա  դրված  զամբյուղին ,  և  նա  սկսում  է  խոսել  —  Դե ,—  սկսում  է  նա  տատանվելով , —  դե ,  դուք  իհարկե ,  լսել  եք  Քրիստափոր  Կոլումբոսի  մասին ,  չէ՞  Հայրս  ջղայնացած  էր  թվում  —  Այդ  Քրիստափոր  Կոլումբոսը  սրիկա  էր ,—  ազդու  հայտարարում  է  հայրս ,—  նա  խոսում  էր  ձուն  ծայրին  կանգնեցնելու  մասին   Նա  ասում  է ,  որ  ինքը  կանգնեցնում  է ,  իսկ  հետո  վերցնում  է  ու  կոտրում  ձվի  ծայրը  Այցելուին  թվում  է ,  թե  հայրս  իր  ափերից  դուրս  է  եկել  Քրիստափոր  Կոլումբոսի  խարդախության  պատճառով   Հայրս  տրտնջում  է  ու  հայհոյում   Նա  հայտարարում  է ,  որ  սխալ  է  երեխաներին  սովորեցնել ,  թե  Քրիստափոր  Կոլումբոսը  մեծ  մարդ  է  եղել ,  երբ ,  ի  վերջո ,  նա  վճռական  պահին  խաբել  է   Կոլումբոսը  հայտարարել  էր ,  որ  ձուն  կկանգնեցնի  ծայրով  և  ապա ,  երբ  նրան  հոխորտանքի  էին  հասցրել ,  խաբեության  էր  դիմել     Էլի  ու  էլի  Կոլումբոսի  վրա  բրթբրթալով՝  հայրս  վաճառասեղանի  վրայի  զամբյուղից  մի  ձու  է  վերցնում  և  սկսում  ետ  ու  առաջ  անել   Պտտելով  ձուն  ձեռքերի  մեջ՝  նա  հրճվալից  ժպտում  է   Հայրս  սկսում  է  ծամծմելով  խոսել  այն  մասին ,  որ  մարդկային  մարմնից  եկող  էլեկտրականությունը  կհաղորդվի  ձվին  և  կներգործի  նրա  վրա   Նա  հայտարարում  է ,  որ  առանց  կոտրելու  ձվի  կճեպը  և  ձեռքերի  մեջ  հետ  ու  առաջ  պտտելու  զորությամբ՝  կարող  է  ձուն  ծայրով  կանգնեցնել   Հայրս  բացատրում  է ,  որ  իր  ձեռքերի  ջերմությունը  և  ձվին  տված  իր  այս  նուրբ  պտտային  շարժումը  ստեղծում  են  գրավիտացիոն  նոր  կենտրոն ,  և  Ջո  Քեյնը  թեթևակի  հետաքրքրվում  է  —  Իմ  ձեռքի  տակով  անցել  են  հազարավոր  ձվեր ,—  ասում  է  հայրս  —  Ոչ  ոք  ձվերի  մասին  ինձնից  ավելին  չգիտի  Հայրս  ձուն  կանգնեցնում  է  վաճառասեղանի  վրա ,  բայց  այն  ընկնում  է  կողքի   Նա  հնարքը  նորից  ու  նորից  է  փորձում՝  ամեն  անգամ  ձուն  պտտելով  ձեռքերի  ափերի  մեջ  և  ասելով  բառեր՝  էլեկտրականության  հրաշքների  ու  գրավիտացիոն  օրենքների  վերաբերյալ   Երբ  կես  ժամվա  ճիգերից  հետո  նա  հաջողեցնում  է  ձուն  կանգնեցնել  մի  պահ ,  գլուխը  վեր  է  բարձրացնում  և  պարզում ,  որ  այցելուն  այլևս  իրեն  չի  նայում   Իսկ  մինչ  նրան  հաջողվում  է  Ջո  Քեյնի  ուշադրությունը  գրավել ,  ձուն  նորից  ու  նորից  պտտվում  է  և  ընկնում  կողքի   Աճպարարի  կրքով  համակված  և  միաժամանակ  առաջին  ջանքերի  ձախողումից  հավասարակշռությունը  իսպառ  կորցրած  հայրս  այժմ  դարակի  վրայի  իրենց  տեղից  վերցնում  է  թռչնային  անճոռնություն  պարունակող  շշերը  և  սկսում  է  ցույց  տալ  դրանք  այցելուին  —  Չէի՞ք  ուզենա  ունենալ  յոթ  ոտք  է  երկու  գլուխ ,  ինչպես  այս  քաջ  արարածը ,—  հարցնում  է  նա՝  ցուցադրելով  իր  գանձերից  ամենանշանակալիցը  Մի  կայտառ  ժպիտ  է  խաղալիս  լինում  հորս  դեմքին   Վաճառասեղանի  վրայով  մեկնվելով՝  փորձում  է  թփթփացնել  Ջո  Քեյնի  ուսը ,  ինչպես  տեսել  էր  Բեն  Հեդի  սրահում ,  երբ  ինքը  երիտասարդ  մշակ  էր  և  շաբաթ  երեկոները  գնում  էր  քաղաք   Հորս  այցելուն  մի  քիչ  վատ  է  զգում՝  տեսնելով  սարսափելիորեն  ձևափոխված  թռչնի  մարմինը ,  որ  ծածանվում  է  շշի  ալկոհոլի  մեջ  և  վեր  է  կենում ,  որ  գնա   Վաճառասեղանի  ետևից  դուրս  գալով՝  հայրս  ամուր  բռնում  է  երիտասարդի  թևը  և  նորից  տանում  տեղը   Հայրս  մի  քիչ  զայրացած  է  լինում  և  մի  պահ  ստիպված  երեսը  շրջում  է՝  իրեն  հարկադրելու  ժպտալ   Ապա  շշերը  դնում  է  իրենց  տեղը՝  դարակին   Առատաձեռնության  պոռթկմամբ՝  նա  նրբորեն  պարտադրում  է  Ջո  Քեյնին  վերցնել  ևս  մի  գլանակ  և  մի  գավաթ  սուրճ  խմել  իր  հաշվին   Ապա  վերցնում  է  մի  թավա  և  վաճառասեղանի  կժից  մեջը  քացախ  է  լցնում   Հայրս  ինքն  իրեն  վճռում  է  մի  նոր  հնարք  անել  —  Ես  կտաքացնեմ  այս  ձուն  քացախի  այս  թավայի  մեջ ,—  ասում  է  նա ,—  ապա  այն  կանցկացնեմ  շշի  բերանով՝  առանց  կճեպը  կոտրելու   Երբ  ձուն  շշի  մեջ  լինի ,  այն  կվերստանա  իր  նախածին  ձևը ,  և  կճեպը  նորից  կհաստանա   Ապա  ես  շիշը  կտամ  ձեզ   Կարող  եք  այն  ձեզ  հետ  տանել  ուր  ուզեք   Մարդիկ  կուզեն  իմանալ ,  թե  ոնց  եք  ձուն  մտցրել  շշի  մեջ   Չասեք  նրանց ,  թող  իրենք  գլխի  ընկնեն   Այդպես  են  այս  հնարքով  զվարճանում  Հայրս  խնդմնդում  է  և  այցելուին  աչքով  անում   Ջո  Քեյնը  որոշում  է ,  որ  իր  դիմացի  մարդը  թեթևակի  խանգարված  է ,  բայց  անվտանգ   Նա  խմում  է  իրեն  տրված  մի  գավաթ  սուրճը  և  սկսում  է  իր  թերթը  կարդալ  Քացախի  մեջ  ձուն  տաքացնելուց  հետո՝  հայրս  այն  գդալով  դնում  է  վաճառասեղանին  և  գնալով  հետնասենյակ՝  վերցնում  է  մի  դատարկ  շիշ   Նա  բարկացած  է  լինում ,  որովհետև  այցելուն  չի  հետևում  իրեն ,  երբ  ինքը  սկսում  էր  իր  հնարքը .  հակառակ  դրան՝  եռանդով  գործի  է  անցնում   Երկար  ժամանակ  պայքարում  է՝  փորձելով  ձուն  շշի  բերանով  անցկացնել ,  քացախի  թավան  նորից  է  դնում  օջախին՝  նպատակ  ունենալով  վերատաքացնել  ձուն ,  ապա  ձեռքը  մեկնում  է  վերցնելու  և  վառում  մատները   Տաք  քացախի  մեջ  երկրորդ  տաքացումից  հետո  ձվի  կճեպը  մի  քիչ  փափկած  է  լինում ,  բայց  ոչ  այնքան ,  որպեսզի  հայրս  իրականացնի  իր  նպատակը   Նա  աշխատում  է  ու  աշխատում ,  և  նրան  տիրում  է  հուսահատ  վճռականությունը   Երբ  նա  կարծում  է ,  թե  հնարքը  ուր  որ  է  գլուխ  է  գալիս ,  ուշացած  գնացքը  մտնում  է  կայարան ,  և  Ջո  Քեյնը  անհոգ  վեր  է  կենում ,  որ  դուրս  գնա   Երիտասարդը  դռան  մոտ  է  լինում   Հայրս  մի  վերջին ,  հուսահատ  ճիգ  է  գործադրում՝  հաղթելու  ձվին  և  նրան  ստիպելու  անել  այն ,  ինչը  կհաստատեր  նրա  հեղինակությունը ,  այնպիսի  մի  մարդու  հեղինակություն ,  որը  գիտե  ինչպես  զբաղեցնել  իր  ռեստորանի  այցելուներին   Նա  չարչարում  է  ձվին   Նա  փորձում  է  կոպտություն  բանեցնել   Հայհոյում  է ,  ճակատին  քրտինք  է  երևում   Եվ  երբ  ձուն  ձեռքի  մեջ  կոտրվում  է ,  ու  ձվի  միջինը  թափվում  է  շորերին ,  Ջո  Քեյնը ,  որ  կանգ  էր  առել  դռների  մոտ ,  շրջվում  է  ու  ծիծաղում  Բարկության  մռնչոց  է  բարձրանում  հորս  կոկորդից   Նա  ոտքերը  զարկում  է  գետնին  և  գոչյունով  արտաբերում  բառերի  մի  անկապ  շարան   Վաճառասեղանի  զամբյուղից  մի  ուրիշ  ձու  հափշտակելով՝  այն  նետում  է  երիտասարդի  կողմը  ու  վրիպում  Մինչ  այս ,  մինչ  այն՝  երիտասարդը  դռնից  ծլկում  է  ու  ճողոպրում  Հայրս  եկավ  վերև՝  ինձ  ու  մորս  մոտ՝  ձեռքին  մի  ձու   Ես  չգիտեմ ,  թե  նա  ինչ  էր  մտադիր  անել   Կարծում  եմ ,  որ  նրա  ուղեղում  այդ  ձուն  ջարդելու  ինչ֊որ  միտք  կար՝  ջարդելու֊փշրելու  բոլոր  ձվերը ,  և  որ  նա  մտադիր  էր  այնպես  անել ,  որ  մենք  տեսնենք ,  թե  ինչպես  է  նա  սկսում  դա   Երբ ,  այսուհանդերձ ,  նա  հայտնվեց  մորս  մոտ ,  ինչ֊որ  բան  պատահեց  նրան   Նա  ձուն  նրբորեն  դրեց  սեղանին  և  ծնկի  եկավ  մահճակալի  մոտ ,  ինչպես  արդեն  բացատրեցի   Ավելի  ուշ  էր ,  որ  նա  որոշեց  ռեստորանը  գիշերը  փակել ,  գալ  վերև  ու  անկողին  մտնել   Երբ  նա  այս  ամենը  արեց ,  լույսը  փչեց  և  երկար  մրմնջոցից  հետո  նրանք  երկուսն  էլ  քնեցին   Ենթադրում  եմ ,  որ  ես  նույնպես  քնեցի ,  բայց  իմ  քունն  անհանգիստ  էր   Ես  զարթնեցի  առավոտ  ծեգին  և  երկար  ժամանակ  նայում  էի  սեղանին  դրված  ձվին   Արդյոք  ձվերն  ինչո՞ւ  պիտի  լինեին ,  ինչո՞ւ  են  ձվերից  ծնվում  հավեր ,  որոնք  նորից  ձու  են  ածում   Հարցը  արյանս  մեջ  մտավ   Այն  մնացել  է  այնտեղ ,  կարծում  եմ ,  որովհետև  հորս  տղան  եմ   Եվ  այնուամենայնիվ ,  դարձյալ  իմ  մտքում  այդ  խնդիրը  չի  լուծված   Եվ  դա ,  եզրակացնում  եմ ,  ոչ  այլ  ինչ  է ,  եթե  ոչ  ձվի  վերջնական  ու  կատարյալ  հաղթանակի  մի  այլ  վկայություն ,  առնվազն  այնքանով ,  որքանով  այն  առնչվում  է  իմ  ընտանիքին  Թարգմանությունը՝ Լաուրա Մանուկյան Տես նաև Շերվուդ Անդերսոն Պատմվածքներ 
Կիրակի  երեկոյան  ժամը  յոթին  Մերի  Քոքրընը  դուրս  եկավ  այն  տնից ,  որտեղ  ապրում  էր  հոր՝  բժիշկ  Լեսթըր  Քոքրընի  հետ   Հազար  ինը  հարյուր  ութ  թվականի  հունիս  ամիսն  էր ,  իսկ  Մերին  տասնութ  տարեկան  էր   Նա  Թրիմընթից  քայլեց  մինչև  Գլխավոր  փողոցը  և  երկաթգծերը  անցնելով  հասավ  այդ  փողոցի  հյուսիսային  մասը ,  որն  իր  ցաքուցրիվ  տներով  ու  փոքրիկ  խանութներով  ավելի  մռայլ  տեսք  էր  ստանում  մանավանդ  կիրակի  օրերին ,  երբ  շրջակայքում  քիչ  մարդ  էր  լինում   Մերին  հորն  ասել  էր ,  որ  եկեղեցի  է  գնում ,  բայց  նման  մտադրություն  չուներ   Աղջիկն  ինքն  էլ  չգիտեր ,  թե  ինչ  էր  ուզում  անել  « Կհեռանամ  տանից  ու  մի  քիչ  կմտածեմ », ―  մտքում  ասաց  նա՝  դանդաղ  քայլելով   Երեկոյան  հրաշալի  եղանակ  էր  սպասվում ,  և  նա  գերադասում  էր  զբոսնել ,  քան  մռայլ  ու  տամուկ  եկեղեցում  լսել  քահանայի  քարոզները ,  որոնք  ոչնչով  չէին  օգնելու  նրա  ծրագրերի  իրագործմանը   Աղջկա  գործերը  լավ  չէին ,  ժամանակն  էր  լրջորեն  մտահոգվել  ապագայի  մասին  Մերին  այդ  մտահոգ  վիճակի  մեջ  ընկել  էր  երեկ  երեկոյան ,  հոր  հետ  ունեցած  զրույցից  հետո   Հայրը  անսպասելիորեն  հայտնել  էր ,  որ  սրտի  արատ  ունի ,  և  մահը  ամեն  վայրկյան  կարող  է  անխուսափելի  լինել   Բժիշկ  Քոքրընը  այդ  լուրը  հայտնեց ,  երբ  աղջկա  հետ  իր  բուժարանում  էին՝  այն  սենյակների  ետևում ,  որտեղ  հայր  ու  աղջիկ  էին  ապրում  Դրսում  աղջամուղջն  էր  թանձրանում ,  երբ  Մերին  բուժարան  մտավ  ու  տեսավ  միայնակ  նստած  հորը   Բուժարանն  ու  նրանց  սենյակները  Իլինոյս  նահանգի  Հանսթբըրգ  քաղաքի  հինավուրց  շենքի  առաջին  հարկում  էին ,  իսկ  Մերիի  հայրը  այդ  լուրը  հայտնելիս  կանգնել  էր  Թրիմընթ  փողոցին  նայող  պատուհանի  մոտ   Շաբաթ  օր  էր   Երեկոյի  նվազուն  շշունջը  թափառում  էր  Գլխավոր  փողոցի  շրջակայքում   Չիկագոյի  երեկոյան  գնացքը  հենց  նոր  էր  մեկնել   Հյուրանոցի  ավտոբուսը  Լինքոլն  փողոցից  հռնդյունով  մտավ  Թրիմընթ  և  շարժվեց  դեպի  հյուրանոց ,  որ  Գլխավոր  փողոցի  ծայրին  էր  գտնվում   Ձիերի  սմբակներից  փոշին  մեղմորեն  պարուրվելով ,  օդ  բարձրացավ ,  իսկ  մարդկանց  խառնաշփոթ  ամբոխը  հետևեց  հանրակառքին   Թրիմընթ  փողոցում  արդեն  շարվել  էին  երկանիվ  կառքերը ֆերմերներն  էին  իրենց  կանանց  հետ  եկել  քաղաք  առևտուր  անելու  և  մի  քիչ  դեսից֊դենից  խոսելու  Կայարանի  ավտոբուսի  հեռանալուց  հետո  երեք֊չորս  երկանիվ  կառքեր  մտան  փողոց   Մի  երիտասարդ  օգնեց ,  որ  կառքերից  մեկում  նստած  իր  սիրած  աղջիկն  իջներ   Երիտասարդը  գորովանքով  և  ինքնավստահ  բռնեց  սիրածի  ձեռքը ,  և  այդ  աղջկա  նման  քնքշանքով  շոյվելու  ցանկությունը ,  որը  Մերին  մինչ  այդ  էլ  բազմաթիվ  անգամներ  զգացել  էր ,  կրկնվեց  գրեթե  այն  նույն  պահին ,  երբ  հայրը  անսպասելիորեն  հայտնեց  իր  մոտալուտ  մահվան  լուրը  Երբ  բժիշկն  սկսեց  խոսել ,  Բարնի  Սմիթֆիդլը ,  որ  Թրիմընթ  փողոցում  հենց  բժիշկ  Քոքընի  տան  դիմաց  վարձու  տրվող  ձիերի  ախոռ  ուներ ,  ընթրելուց  հետո  գործի  տեղն  էր  վերադառնում   Նա  մի  պահ  կանգնեց  ու  ինչ֊որ  բան  պատմեց  ախոռի  դռան  մոտ  հավաքված  մարդկանց   Բոլորը  բարձր  քրքջացին   Փողոցի  ավարաներից  մեկը՝  ամրակազմ  մի  տղա ,  առանձնացավ  մյուսներից  ու  կանգնեց  Բարնի  Սմիթֆիլդի  դիմաց   Նկատած  լինելով  պատուհանի  մոտ  կանգնած  Մերիին ,  տղան  ուզում  էր  գրավել  նրա  ուշադրությունը   Նա  նույնպես  սկսեց  ձեռքի  շարժումներով  ինչ֊որ  բան  պատմել ,  միաժամանակ  աչքի  տակով  պատուհանին  էր  նայում  տեսնելու ,  արդյոք  աղջիկը  դեռ  կանգնա՞ծ  էր  այնտեղ ,  նայո՞ւմ  էր  իրեն  Իր  մոտալուտ  մահվան  մասին  բժիշկ  Քոքրընը  պատմեց  հանդարտ  ու  սառը  ձայնով   Աղջկան  ընդհանրապես  թվում  էր ,  որ  հորը  վերաբերող  ամեն  ինչ  անպայման  սառը  ու  հանդարտ  պետք  է  լինի  « Ես  սրտի  արատ  ունեմ », ―  պարզ  ու  մեկեն  ասաց  հայրը  ― « Վաղուց  էի  կասկածում   Իսկ  հինգշաբթի  օրը ,  երբ  Չիկագոյում  էի ,  մանրազնին  քննության  ենթարկվեցի   Այնպես  որ  ամեն  վայրկյան  կարող  եմ  մեռնել   Այս  մասին  քեզ  չէի  ասի ,  բայց  մի  բան  կա ,  որ Հասկանում  ես ,  ես  մի  քիչ  փող  կկտակեմ  քեզ  և  ինքդ  կտնօրինես  քո  ապագան »   Բժիշկը  մոտեցավ  աղջկան ,  որը  կանգնել  էր  պատուհանի  մոտ  և  ձեռքը  հպել  ապակուն   Մերին  այդ  լուրը  լսելիս  գունատվեց  և  նրա  ձեռքերն  սկսեցին  դողալ   Չնայած  իրեն  հատուկ  սառնասրտությանը ,  հայրը  հուզվեց  և  փորձեց  սիրտ  տալ  աղջկան  « Դե ,  դե , ―  տարակուսանքով  ասաց  նա  ―  Մի  վախեցիր   Ես  երեսուն  տարվա  բժիշկ  եմ  ու  լավ  գիտեմ ,  որ  սրտի  արատի  հարցերում  բժշկագիտությունը  դեռ  շատ  բան  չի  պարզել   Մի  խոսքով ,  սրտի  արատ  ունեցող  մարդուն  մահը  կարող  է  մի  քանի  տարի  ուշ  այցելել »    Հայրը  ջղայնորեն  ծիծաղեց   « Լսել  եմ ,  ասում  են  նույնիսկ ,  որ  երկարակեցությունն  ապահովելու  լավագույն  միջոցը  սրտի  արատի  հետ « պայմանագիր  կնքնելն  է »   Այս  ասելով ,  բժիշկը  շրջվեց  ու  փողոց  իջնող  սանդուղքով  դուրս  եկավ  բուժարանից   Աղջկա  հետ  խոսելիս  ուզում  էր  ձեռքը  դնել  նրա  ուսին ,  բայց  այդ  զգացումը  շատ  էր  անսովոր ,  որովհետև  մինչ  այդ  երբեք  չէր  արտահայտել  իր  զգացմունքները  աղջկա  նկատմամբ   Ուստի  ինքնավստահություն  չգտավ  վճռական  քայլ  անելու  Մերին  երկար  նայեց  փողոցին   Շերտավոր  բաճկոնով  երիտասարդը ,  որի  անունը  Դյուկ  Ցիթըր  էր ,  վերջացրեց  պատմությունը ,  և  բոլորը  նորից  բարձր  քրքջացին   Աղջիկը  թեքվեց  ու  նայեց  դռանը ,  որտեղից  քիչ  առաջ  դուրս  էր  եկել  հայրը ,  և  վախից  կարկամեց   Ամբողջ  կյանքում  ոչ  մեկի  կողմից  մտերմիկ  ջերմություն  չէր  զգացել   Թեև  տաք  գիշեր  էր ,  բայց  նա  սկսեց  դողալ  և  փութկոտ ,  աղջնակի  անհոգությամբ  ափը  քսեց  աչքերին  Այդ  շարժումով  Մերին  պարզապես  ցանկանում  էր  ցրել  այն  տագնապալի  մշուշը ,  որը  հետզհետե  թանձրանում  էր  նրա  հոգում   Սակայն  այդ  շարժումը  ուրիշ  կերպ  ընկալեց  Դյուկ  Ցիթըրը փոքր֊ինչ  առանձնացել  էր  ախոռի  մոտ  հավաքվածներից   Նկատելով  Մերիի  բարձրացրած  ձեռքը ,  Դյուկը  ժպտաց ,  հետո  համոզվելով ,  որ  չի  նկատվում ,  վիզը  երկարացնելով  ու  ձեռքով  նշաններ  անելով  Մերիին  ուզում  էր  հասկացնել ,  որ  փողոց  դուրս  գա ,  որպեսզի  ինքը  հնարավորություն  ունենա  նրա  հետ  խոսելու  Կիրակի  երեկոյան ,  Գլխովոր  փողոցի  հյուսիսային  մասով  քայլելով ,  Մերին  թեքվեց  Ուիլմըթ՝  բանվորների  տներով  եզերված  փողոցը   Այդ  տարվա  գարնանը  Չիկագոյից  դեպի  արևմուտք  գտնվող  տափաստանային  քաղաքներից  առաջին  գործարաններն  էին  տարածվել  Հանդսբըրգ   Չիկագոյի  մի  ձեռնարկատեր ,  ձգտելով  ազատվել  աշխատանքային  կազմակերպությունների  ճնշումից ,  որոնք  արդեն  սկսել  էին  անհանգստացնել  նրան ,  այդ  քնատ ,  ագարակային  փոքրիկ  քաղաքում  կահկարասու  ֆաբրիկա  էր  կառուցել   Ֆաբրիկայի  բանվորների  մեծ  մասն  ապրում  էր  քաղաքի  հյուսիսային  թաղամասի  Վիլմըթ  Սվիֆթ ,  Հարիսըն  ու  Չեսննըթ  փողոցների  էժանագին ,  խարխուլ  տներում   Ամառվա  տաք  երեկոներին  բանվորները  հավաքվում  էին  իրենց  բակերում ,  իսկ  երեխաները  խաղում  էին  փոշոտ  փողոցներում   Կարմրատակած  դեմքերով ,  սպիտակ ,  անօձիք  վերնաշապիկներ  հագած  տղամարդիկ  ննջում  էին՝  ճոճաթոռներին ,  չորացած  խոտերին  կամ  էլ  տաք  հողին  պառկած  Բանվորների  կանայք ,  բակերը  բաժանող  ցանկապատերի  մոտ  խմբված ,  շատախոսում  էին   Նրանցից  մեկի  ձայնը  աստիճանաբար  զատորոշվելով ,  տարածվում  էր  շոգ  փողոցներում՝  կարկաչուն  գետակի  նման  Ճանապարհին  երկու  տղա  սկսեցին  կռվել   Հաղթ  ուսերով  կարմրամազը  հարվածեց  դեղնադեմ ,  խիստ  դիմագծերով  տղայի  ուսին   Մյուս  երեխաները  վազելով  մոտեցան   Կարմրամազ  տղայի  մայրը  մեջ  ընկավ՝  բաժանելու  նրանց  ― « Վերջ  տուր ,  Ջոնի   Ասացի՝  վերջ  տուր ,  որ  եկա ,  վիզդ  կպոկեմ »,―  բղավեց  կինը  Գունատ  տղան  շրջվեց  ու  հեռացավ  հակառակորդից   Պարտության  ամոթից  գլխիկոր  քայլելով  մայթով ,  նա  մի  պահ  իր  մանրիկ ,  ոխակալ  աչքերը  սևեռեց  Մերի  Քոքրընի  վրա  Մերին  քայլերն  արագացրեց   Հարազատ  քաղաքի  այդ  նոր ,  անծանոթ  թաղամասը ,  որը  միշտ  աչքի  էր  ընկնում  իր  բազմազբաղ ,  խռովահույզ  կյանքով ,  ուժեղ  տպավորություն  էր  գործում  նրա  վրա   Աղջկա  էության  մեջ  ոխակալ  ու  մռայլ  մի  բան  կար ,  որ  ստիպում  էր  մարդաշատ  փողոցում  գտնվող  իրենց  տանը ,  որտեղ  կյանքը  նույնպես  ոխակալ  ու  մռայլ  էր  անցնում ,  ողբերգական  զգացումով  ապրելու   Հոր  սովորական  լռակյացությունը ,  ծնողների  անհաջող ,  խորհրդավոր  ամուսնությունը ,  շրջապատի  կարծիքը  իր  ընտանիքի  մասին ,  աղջկա  մեջ  կամակոր  վերաբերմունք  էին  արթնացրել  կյանքի  այնպիսի  հարցերի  նկատմամբ ,  որոնք  չէր  կարող  ըմբռնել  Բացի  այդ ,  Մերիի  մտքերի  ետևում  թաքնված  էին  տենդագին  հետաքրքրասիրությունն  ու  համարձակ  վճռականությունը  դեպի  արկածները   Աղջիկն  ասես  մորը  կորցրած  փոքրիկ  եղնիկ  լիներ ,  որը  թափառում  էր  կեր  ճարելու   Տարին  քսան  անգամ  Մերին  երեկոները  թափառում  էր  քաղաքի  նոր  և  արագ  բարգավաճող  գործարանային  թաղամասում   Նա  տասնութ  տարեկան  էր  և  արդեն  սկսել  էր  կնոջ  նմանվել   Գիտեր ,  որ  իր  տարիքի  աղջիկները  չէին  համարձակվի  միայնակ  զբոսնել  այդ  թաղամասում   Նման  զգացումը  ինչ֊որ  չափով  հպարտացնում  էր  նրան ,  և  փողոցով  անցնելիս ,  աղջիկը  համարձակ  նայեց  շուրջը  Վիլմըթ  փողոցում  ապրող  բանվորներից  շատերը ,  որոնց  քաղաք  էր  բերել  կահկարասիների  ֆաբրիկայի  տերը ,  օտար  լեզուներով  էին  խոսում   Մերին  քայլում  էր  այդ  բանվորների  կողքով  և  հաճույք  էր  ստանում  նրանց  անհասկանալի  խոսակցություններից   Աղջկան  թվում  էր ,  թե  ինքը  ճամփորդում  է  հարազատ  քաղաքից  հեռու ,  օտար  երկրում   Գլխավոր  փողոցի  հարավային  մասում  կամ  քաղաքի  արևելյան  թաղամասի  բնակելի  փողոցներում  ապրող  երիտասարդների ,  ջահել  կանանց ,  վաճառականների ,  քլերկների ,  իրավաբանների ,  Հանթսբըրգի  հաջողակ  բանվորների  նկատմամբ ,  որոնց  արդեն  ճանաչում  էր ,  նա  միշտ  թաքուն  դժկամություն  էր  տածում   Այդ  դժկամությունը  չէր  ներդաշնակվում  նրա  բնավորությանը   Դրանում  համոզված  էր   Աղջիկն  ուղղակի  հեռու  էր  մնացել  մարդկանցից  « Պատճառն  այն  է ,  որ  ես  իմ  մոր  աղջիկն  եմ », ―  մտածում  էր  Մերին  և  հազվադեպ  էր  երևում  քաղաքի  այն  թաղամասերում ,  որտեղ  իր  դասակարգի  աղջիկներն  էին  ապրում  Վիլմըթ  փողոցում  Մերին  այնքան  հաճախ  էր  եղել ,  որ  շատերն  արդեն  սկսել  էին  նրան  ծանոթի  տեղ  դնել  « Ինչ-որ  ֆերմերի  աղջիկ  է ,  սովորություն  ունի  զբոսնել  քաղաքում », ―  ասում  էին  նրանք   Լայն  կոնքերով  շիկամազ  մի  կին ,  որը  դուրս  էր  գալիս  մուտքի  դռնից ,  գլխով  բարևեց  Մերիին   Բակում ,  նեղլիկ  մարգագետնին  մի  երիտասարդ  էր  նստել՝  ծառին  թինկ  տված   Նա  ծխամորճ  էր  միացնում   Երբ  նկատեց  Մերիին ,  բերանից  հանեց  ծխամորճը   Մերին  ենթադրեց ,  որ  նա  իտալացի  պետք  է  լինի   Մազերն  ու  աչքերը  այնպես  սև  էին  «Mi belis! si faiun onore a passare di qua»,―  ձեռքը  թափահարելով  ու  ժպտալով  բացականչեց  իտալացին  Մերին  հասավ  Վիլմըթ  փողոցի  ծայրը  և  դուրս  եկավ  գյուղական  ճանապարհ   Չնայած  ընդամենը  մի  քանի  րոպե  էր  զբոսնել ,  բայց  նրան  թվում  էր ,  թե  ահագին  ժամանակ  է  անցել  հոր  հետ  խոսելու  պահից   Ճանապարհի  կողքին ,  փոքրիկ  բլրի  գագաթին ,  ավերված  մի  ագարակ  կար   Դրա  առջև  մեծ  փոս  էր ,  որ  լցված  էր  ածխացած  փայտերով   Ժամանակին  դրանք  ագարակատան  ատաղձներն  էին  եղել   Փոսի  պռնկին  կիտված  քարերը  ծածկված  էին  խաղողի  սողոսկող  որթերով   Շտեմարանի  ու  քանդված  ագարակատան  միջև  սիզախոտերով  պատված  պարտեզ  կար   Նրանց  միջով  իր  ճանապարհը  բացելով ,  Մերին  նստելու  տեղ  գտավ  չորացած  խնձորենու  մոտ  գլորված  քարին   Սիզախոտերը  կիսով  չափ  ծածկեցին  նրան ,  և  ճանապարհից  աղջկա  գլուխն  էր  երևում   Այդպես  նա  նմանվում  էր  շամբուտների  մեջ  վազող  սիրամարգի ,  որ  երբեմն  վախեցած  կանգնում ,  վիզը  երկարացնելով  զննում  է  շուրջը  Բժշկի  աղջիկը  այդ  ավերված  պարտեզում  շատ  անգամ  էր  եղել   Այնտեղից  քաղաքի  փողոցներն  էին  սկիզբ  առնում  և  հեռվից  Վիլմըթ  փողոցի  խուլ  աղմուկն  էր  լսվում   Բլրալանջի  դաշտերը  պարտեզից  բաժանված  էին  ցանկապատով   Մերին  որոշել  էր  մինչև  մութն  ընկնելն  այդպես  նստած  մնալ ,  փորձելով  իր  ապագային  վերաբերող  մի  ծրագիր  կազմել   Այն  միտքը ,  որ  հայրը  պիտի  շուտով  մեռնի ,  թվում  էր  և  ճիշտ ,  և  անհավատալի   Բայց  աղջիկը  դեռ  չէր  կարողանում  հաշտվել  հոր՝  ֆիզիկապես  գոյություն  չունենալու  մտքի  հետ   Մի  պահ  պատկերացրեց ,  որ  հայրը  սառած  դիակ  չի  դառնալու ,  նրան  հողի  մեջ  չեն  թաղելու պարզապես  նա  գնալու  է  ինչ֊որ  հեռու  տեղ՝  ճամփորդության   Շատ  վաղուց  մայրն  էր  մեկնել   Այդ  մտքի  մեջ  անսովոր  սփոփանք  կար  « Դե ,  երբ  ժամանակը  գա ,  ես  նույնպես  պետք  է  սկսեմ  իմ  ճամփորդությունը   Դեպի  կյանք »    Նա  մի  քանի  առիթներով  հոր  հետ  Չիկագո  էր  գնացել  և  մնացել  էր  այնտեղ   Այն  միտքը ,  որ  շուտով  կարող  է  այնտեղ  ապրել՝  բոլորովին  միայնակ ,  շատ  էր  հրապուրում  նրան   Երևակայության  մեջ  ուրվագծվեցին  հազարավոր  մարդկանցով  ծփացող  երկար  փողոցները   Այդպիսի  փողոցներում  զբոսնելը  և  անծանոթների  մեջ  ապրելը  նման  էր  զով ,  դալար  խոտերով  ծածկված  անտառի ,  ուր  մարդ  մտնում  է  տոթակեզ  անապատում  երկար  տարիներ  մնալուց  հետո  Հանսթբըրգում  Մերին  միշտ  ապրել  է  մեկուսի ,  և  հիմա ,  երբ  հասունանում ,  կին  էր  դառնում ,  հարազատ  միջավայրը  ավելի  ու  ավելի  հեղձուցիչ  էր  թվում  նրան   Ճիշտ  է ,  նրա  վարքուբարքի  դեմ  քաղաքում  դեռ  ուղղակի  հարց  չէր  բարձրացել ,  բայց  աղջիկն  զգում  էր՝  իր  նկատմամբ  մի  տեսակ  դժկամություն  կար   Հիշում  էր ,  ծնողների  վեճերը  վերջ  չունեին   Ամբողջ  Հանսթբըրգը  նրանց  գլխին  էր  թափվում ,  իսկ  ոմանք  հեգնանքով  նայում  էին  փոքրիկ  աղջկան  ու  ասում « Խեղճ  երեխա մեղք  է »   Մի  անգամ ,  ամռան  թխպամած  մի  երեկո ,  երբ  հայրը  գյուղ  էր  գնացել ,  իսկ  ինքը  նստել  էր  բուժարանում ,  լսեց ,  թե  ինչպես  մի  տղամարդ  ու  մի  կին ,  խավարի  միջով  անցնելիս՝  իրենց  մասին  էին  խոսում  « Հրաշալի  գեղեցկուհի  է  այդ  բժիշկ  Քոքրընի  աղջիկը », ―  ասաց  տղամարդը   Կինը  ծիծաղեց  « Նա  հասունանում  է  և  արդեն  սկսել  է  հրապուրել  տղամարդկանց   Լավ  հիշիր  խոսքերս   Կտեսնես ,  թե  ինչ  է  դառնալու   Մոր  աղջիկը  չի՞ Պտուղը  ծառից  հեռու  չի  ընկնում », ―  պատասխանեց  կինը  Մերին  տաս֊տասնհինգ  րոպե  նստեց  պարտեզում ,  խնձորի  ծառի  տակ  գլորված  քարին՝  մտածելով  իր  և  հոր  նկատմամբ  մարդկանց  ունեցած  վերաբերմունքի  մասին  « Այդ  մահը  մեզ  միայն  կհեռացնի  այստեղից », ―  ասաց  մտքում ,  հետո  զարմացավ՝  մի՞թե  մոտալուտ  մահը  պետք  է  աներ  այն ,  ինչ  տարիներ  շարունակ  չէր  արել  իրենց  գլխավերևում  կախված  վիշտը   Հանկարծ  հորն  այցելող  մահվան  ուրվականը  այնքան  էլ  սարսափելի  չթված  նրան   Որոշ  ժամանակ  այն  նույնիսկ  հաճելի  ու  շնորհագեղ  կերպարանք  ստացավ՝  բարի  մտադրությամբ   Մահվան  ձեռքը  բացելու  էր  հոր  տան  դուռը  և  իրեն  դեպի  նոր  կյանք  էր  առաջնորդելու   Պատանեկան  այրող  կրքով  նա  պատկերացրեց  այդ  նոր  կյանքի  առաջին  արկածները  Մերին  սսկված  նստել  էր  քարին   Սիզախոտերի  մեջ  թաքնված  ծղրիդները ,  որոնք  վախեցած  լռել  էին ,  նորից  սկսեցին  իրենց  երեկոյան  երգը   Կարմրալանջը  թռավ  չորացած  խնձորենուն ,  որի  տակ  աղջիկն  էր  նստել  և  սուր  ծղրտաց   Գործարանային  թաղամասի  աղմուկը  սահեց  բլրի  բարձունքից   Այդ  ձայները  կարծես  հեռու  եկեղեցիների  ղողանջներ  լինեին ,  որ  մարդկանց  աղոթքի  էին  կանչում   Աղջկա  կրծքի  տակ  ասես  մի  բան  փլվեց  և  նա ,  գլուխը  ափերի  մեջ  առնելով ,  սկսեց  ետ  ու  առաջ  ճոճվել   Նրա  աչքերից  արտասուքներ  հոսեցին՝  միախառնվելով  Հանթսբըրգում  ապրող  տղամարդկանց  ու  կանանց  հանդեպ  տածած  ջերմ  զգացումին  Հետո  ճանապարհից  ինչ֊որ  մեկը  ձայն  տվեց « Բարև ,  փոքրիկս »    Մերին  իսկույն  վեր  թռավ  տեղից    Նրան  պարուրած  քնքույշ  տրամադրությունը  սահեց  ու  անցավ  մեղմ  զեփյուռի  պես ,  տեղի  տալով  կատաղի  բարկության  Ճանապարհին  կանգնել  էր  Դյուկ  Ցիթըրը   Շտեմարանի  մոտից  նկատելով ,  որ  Մերին  երեկոյան  զբոսանքի  է  դուրս  գալիս ,  մինչև  ավերված  ագարակատուն  հետևել  էր  նրան   Երբ  աղջիկը  Գլխավոր  փողոցով  դեպի  գործարանային  նոր  թաղամաս  էր  քայլել ,  Դյուկը  համոզվել  էր  իր  ենթադրության  մեջ՝  իբր  կոտրել  է  աղջկա  կամակորությունը  « Մերին  ուղղակի  չի  ուզում ,  որ  իրեն  ինձ  հետ  տեսնեն   Այսպես  է ,  որ  կա   Նա  լավ  էլ  գիտի ,  որ  ուզում  եմ  հետը  ման  գալ ,  բայց  վախենում  է  մեզ  միասին  տեսնեն   Մտքին  կա ,  որ  այստեղից  հեռանանք ,  հետո  միասին  ման  գանք   Մի  քիչ  գոռոզություն  է  անում  և  ուզում  է ,  որ  ետևից  քարշ  գամ Բայց  դե ,  ինձ  ինչ   Երևի  հորից  է  վախենում ,  դրա  համար  էլ  դուրս  է  եկել ,  որ  հետը  խոսեմ »    Ցատկելով  ճանապարհի  զառիթափով ,  Դյուկը  իջավ  պարտեզ ,  բայց  հասնելով  խաղողի  որդերով  ծածկված  քարակույտերին՝  սայթաքեց  ու  վայր  ընկավ   Հետո  վեր  կացավ  ու  ծիծաղեց   Մերին  Դյուկին  չէր  սպասում  և  ինքը  ընդառաջ  գնաց ,  իսկ  երբ  տղայի  քրքիջը  խախտեց  այգու  լռությունը ,  աղջիկը  թեթևակի  ցատկեց  և  ուժգին  ապտակեց   Ու ,  մինչ  Դյուկը  դեռ  կանգնել  էր՝  խաղողի  բաղեղների  մեջ  խճճված ,  Մերին  շրջվեց  ու  դեպի  ճանապարհը  վազեց  « Եթե  փորձես  հետևել  ինձ  կամ  հետս  խոսել ,  կասեմ ,  որ  քեզ  սպանեն », ―  բղավեց  աղջիկը  Մերին  քայլեց  ճանապարհով ,  հետո  բլրից  իջնելով ,  դեպի  Վիլմըթ  փողոցի  կողմը  գնաց   Մոր  մասին  քաղաքում  ծայր  առած  բամբասանքների  պատառիկները  նորից  արձագանքվեցին  աղջկա  ականջներում   Ասում  էին ,  թե  մայրը  վաղուց  անհետացել  էր ,  ամռան  մի  երեկո ,  ինչ֊որ  ստահակի  հետ ,  որ  սովորություն  է  ունեցել  ժամերով  պարապ֊սարապ  կանգնել  Սմիտֆիլդի  վարձու  ձիերի  ախոռի  առջև   Հիմա  էլ  մի  ուրիշ  ջահել  սրիկա  փորձում  է  նույն  բանը  իր  հետ  անել   Այդ  միտքը  կատաղեցրեց  աղջկան   Եթե  մի  սուր  բան  լիներ  ձեռքին ,  տենդագին  մտածեց  Մերին ,  ինքն  ավելի  ուժգին  կհարվածեր  Դյուկ  Ցիթըրին   Այդ  ջղային  վիճակում  նրա  երևակայության  մեջ  փայլեց  հոր  կերպարանքը ,  որի  առողջությունն  արդեն  քայքայվել  էր  և  որը  մահվան  շեմին  էր  կանգնել  « Հորս  էլ  առիթ  է  պետք ,  որ  քեզ  նման  մի  սրիկայի  հանդիպի  ու  սպանի »,  գոռաց  աղջիկը՝  շրջվելով  Դյուկի  կողմը ,  որը ,  խաղողի  որդերից  ազատվելով ,  ճանապարհ  էր  բարձրացել  և  սկսել  էր  հետևել  աղջկան  « Հայրս  ուզում  է  քեզ  նմաններին  սպանել ,  որ  քաղաքում  սուտ  բամբասանքներ  չտարածեն  մորս  հասցեին »   Դյուկ  Ցիթըրին  պատժելու  տենչից  ազատվելով ,  Մերին  նույն  պահին  ամաչեց  քիչ  առաջվա  իր  պոռթկման  համար  և ,  լուռ  հեկեկալով ,  արագ  քայլեց  ճանապարհով   Դյուկը  գլխիկոր  հետևեց  նրան  « Միսս  Քոքրըն ,  ես  վատ  բան  չէի  ուզում  անել , ―  աղերսանքով  ասաց  նա  ―  Ես  չէի  ուզում  ոչ  մի  վատ  բան  անել   Հայրիկիդ  չասես   Ուղղակի  ուզում  էի  կատակել   Ասում  եմ ,  մտքումս  ոչ  մի  վատ  բան  չկար »   Ամռան  աղջամուղջն  սկսել  էր  թանձրանալ ,  և  իրենց  մութ  պատշգամբներում  կամ  Վիլմըթ  փողոցի  ցանկապատի  մոտ  հավաքված  մարդկանց  դեմքերը  նմանվում  էին  ձվաձև  քնքույշ  լուսինների   Երեխաների  աղմուկը  խլացել  էր ,  և  նրանք  նույնպես  կանգնել  էին  խմբերով   Նրանք  լռեցին ,  երբ  Մերին  անցավ  իրենց  կողքով  և  գլուխները  բարձր  պահած ,  սկսեցին  անքթիթ  հետևել  նրան  « Այդ  աղջիկը  այնքան  էլ  հեռու  չի  ապրում   Գուցե  հենց  մեր  հարևանն  է », ―  անգլերեն  ասաց  մի  կին   Երբ  Մերին  գլուխը  շրջեց ,  միայն  թխահեր  տղամարդիկ  տեսավ՝  տների  առջև  հավաքված   Կողքի  տնից  կնոջ  երգի  ձայն  լսվեց օրորոցային  էր  երգում ,  որ  երեխան  քնի  Այն  երիտասարդ  իտալացին ,  որն  իտալերենով  ինչ֊որ  բան  էր  գոչել  նրա  ետևից  ու  հիմա ,  հավանաբար ,  դուրս  էր  եկել  երեկոյան  զվարճանքներ  փնտրելու ,  անցավ  մայթով  և  փութկոտ  քայլերով  հեռացավ  մթության  մեջ   Նա  կիրակնօրյա  զգեստով  էր   Սև  դերբե  գլխարկ  էր  դրել ,  իսկ  ճերմակ ,  օսլայած  քիպ  օձիքին  վառ  կարմիր  փողկապն  էր  երևում   Մերիի  մոտով  անցնելիս  իտալացին  ժպտաց ,  զգուշորեն  հանեց  գլխարկը ,  բայց  այս  անգամ  ոչինչ  չասաց   Մերին  շարունակեց  ետ  նայել  փողոցի  երկայնքով ,  համոզվելու՝  արդյոք  Դյուկը  չի՞  հետևում  իրեն   Աղոտ  լույսի  մեջ  նա  ոչինչ  չկարողացավ  տեսնել   Աղջկա  քիչ  առաջվա  զայրույթն  անցել  էր   Մերին  չէր  ուզում  տուն  վերադառնալ ,  եկեղեցի  գնալու  համար  էլ  ուշ  էր  արդեն   Գլխավոր  փողոցի  վերին  մասից  մի  կարճ  ճանապարհ  էր  սկսվում ,  որը  դեպի  արևելք  ձգվելով ,  կտրուկ  իջնում  էր  բլրալանջով  ու  հասնում  կամրջին ,  որտեղ  էլ  հենց  քաղաքն  էր  վերջանում   Այդ  ճանապարհով  Մերին  քայլեց  հասավ  կամրջին  և  աղջամուղջի  մեջ  կանգնած ,  սկսեց  հետևել  գետակի  ափին  ձուկ  որսացող  երկու  տղաներին  Քաթանե  շորեր  հագած ,  հաղթ  ուսերով  մի  տղամարդ ,  որը  փողոցից  էր  գալիս ,  կանգնեց  կամրջին  ու  սկսեց  խոսել  Մերիի  հետ   Աղջիկն  առաջին  անգամ  էր  լսում ,  որ  իրենց  քաղաքում  որևէ  մեկը  համակրանքով  խոսի  իր  հոր  մասին  « Դուք  բժիշկ  Քոքրընի  աղջիկն  եք ,  չէ՞ », ―  տարակուսանքով  հարցրեց  մարդը  « Երևի  ինձ  չեք  ճանաչում ,  բայց  ձեր  հայրը  ինձ  լավ  գիտի »    Նա  մատնացույց  արեց  երկու  տղաներին ,  որոնք  նստել  էին  սիզախոտերով  ծածկված  թմբին ,  և  կարթերը  ջուրը  գցած՝  սպասում  էին  « Իմ  տղաներն  են »  Սրանցից  բացի  էլի  մի  տղա  ու  երեք  աղջիկ  ունեմ   Աղջիկներիցս  մեկը  խանութում  է  աշխատում   Քո  տարիքին  կլինի »    Այդ  մարդը  պատմեց ,  թե  ինչպես  է  առաջին  անգամ  ծանոթացել  բժիշկ  Քոքրընի  հետ   Ագարակում  որպես  մշակ  էր  աշխատել  ու  միայն  վերջերս  էր  եկել  քաղաք՝  կահկարասիների  ֆաբրիկայում  աշխատելու   Հենց  առաջին  ձմռանը  ծանր  հիվանդացել  ու  երկար  ժամանակ  պառկել  է  անկողնում   Փող  չուներ   Հենց  այդ  ժամանակ  էլ  տղաներից  մեկը  շտեմարանի  կտուրից  ընկնում  ու  ջարդում  է  գլուխը  « Հայրդ  կարեց  Թոմիս  գլուխն  ու  սկսեց  ամեն  օր  այցելել  մեզ »    Ագարակի  մշակը ,  որ  գլխարկը  հանել  պահել  էր  ձեռքին ,  նայեց  տղաներին  « Ես  անճար  պառկած  էի   Հայրդ  ոչ  միայն  բուժում  էր  ինձ  ու  տղայիս ,  ավելին՝  փող  էր  տալիս  պառավիս ,  որ  դեղեր  և  ուտելու  բան  գնի »    Մարդը  այնքան  ցածրաձայն  է  խոսում ,  որ  Մերին  ստիպված  փոքր֊ինչ  առաջ  հակվեց ,  որպեսզի  կարողանար  լսել   Աղջկա  դեմքը  գրեթե  քսվեց  մշակի  ուսին  « Հայրդ  բարի  մարդ  է ,  բայց  երևում  է ,  այնքան  էլ  երջանիկ  չի », ―  շարունակեց  նա  « Ես  ու  տղաս  առողջացանք   Հետո  ձեր  քաղաքում  աշխատանք  գտա ,  բայց  հայրդ  բուժման  վարձը  չվերցրեց  « Դու  գիտես  կնոջդ  ու  երեխաներիդ  հետ  ապրելու  ձևը   Դու  գիտես ,  թե  ինչպես  կարելի  է  նրանց  բախտավոր  դարձնել   Փողդ  պահիր  ու  նրանց  վրա  ծախսիր »   Բանվորը  անցավ  կամրջով ,  հետո  գետափով  մոտեցավ  զառիթափին  ձուկ  որսացող  տղաներին   Մերին  կռթնեց  կամրջի  եզրաճաղերին ,  աչքերը  հառելով  ծանծաղ  ջրերին   Կամրջի  ստվերում  գետակի  ջուրը  գրեթե  սև  էր   Նա  մտածեց ,  որ  հոր  կյանքն  էլ  այդ  ջրերի  պես  սև  է  « Նրա  կյանքը  կամրջի  տակով  հոսող  գետակի  պես  է  եղել՝  միշտ  անցել  է  ստվերների  միջով  և  երբեք  լույսի  երես  չի  տեսել », ―  մտածեց  նա  և  կաշկանդվեց  այն  մտավախությամբ ,  թե  իր  կյանքն  էլ  այդպես  կանցնի  ստվերների  միջով   Հոր  նկատմամբ  անսովոր  համակրանք  զգաց  և  պատկերացրեց ,  թե  ինչպես  է  հայրը  գրկել  իրեն   Երեխա  ժամանակ  միշտ  երազում  էր ,  որ  հայրը  գեթ  մի  անգամ  փաղաքշեր  իրեն ,  իսկ  հիմա  այդ  երազանքը  կրկին  ետ  եկավ   Մերին  երկար  կանգնած  մնաց  կամրջին՝  նայելով  գետակի  մթամած  ջրերին ,  հետո  որոշեց  այդ  գիշեր ,  ինչ  գնով  էլ  լինի ,  իրականություն  դարձնել  մանկության  իր  երազանքը   Նորից  հայացքն  ուղղեց  ագարակի  մշակի  կողմը ,  որը  փոքրիկ  խարույկ  էր  վառել  գետակի  ափին  « Կարմրախայտ  ենք  որսում », ―  գոչեց  մշակը », ―  գոչեց  մշակը   Կրակի  լույսից  ձկները  մոտենում  են  ափին   Եթե  ուզում  ես ,  արի  բախտդ  փորձի   Տղաներից  մեկը  իր  կարթը  կտա  քեզ »   « Ահ ,  շնորհակալություն ,  ես  այսօր  չեմ  ուզում  բախտս  փորձել », ―  ասաց  Մերին  ու  վախենալով ,  որ  գուցե  արտասվի ,  եթե  մշակը  հարցեր  տա ,  արագ  հեռացավ  « Ցտեսությո՜ւն », ―  բացականչեցին  մշակն  ու  նրա  երկու  տղաները   Նրանց  ձայները  շատ  ինքնաբուխ  էին  և  հնչեցին  սուր  շեփորահարության  պես՝  հրճվանքով  արձագանքվելով  աղջկա  թախծոտ  տրամադրության  մեջ   Երբ  Մերին  երեկոյան  դուրս  եկավ  զբոսանքի ,  բժիշկ  Քոքրընը  մի  ժամի  չափ  միայնակ  նստեց  իր  բուժարանում   Աղջամուղջը  հետզհետե  թանձրանում  էր ,  և  փողոցի  մյուս  կողմում ,  Սմիտֆիլդի  վարձու  ձիերի  ախոռի  առջև ,  ամբողջ  հետմիջօրեին  արկղերին  ու  աթոռներին  նստած  տղամարդիկ  տուն  գնացին՝  ընթրելու   Փողոցից  լսվող  ձայները  աստիճանաբար  խլացան   Երբեմն ,  հինգ ,  տաս  րոպեն  մեկ  լռություն  էր  տիրում   Հետո ,  մի  հեռու  փողոցից  երեխայի  ճիչ  լսվեց   Շուտով  եկեղեցու  զանգերն  սկսեցին  ղողանջել   Բժիշկն  այնքան  էլ  մաքրասեր  մարդ  չէր  և  հաճախ  մի  քանի  օր  մոռանում  էր  սափրվել   Քոքրընը  երկար ,  բարակ  մատներով  տրորեց  չսափրած  մազերը   Հիվանդությունն  ավելի  խոր  էր  ազդել ,  քան  կարծում  էր ,  իսկ  հոգին  ճիգ  էր  անում  սահելով  հեռանալ  մարմնից   Հաճախ ,  երբ  այդպես  նստած  էր  լինում ,  երեխայի  պես  մտախոհ  նայում  էր  գոգին  դրած  չորուցամաք  ձեռքերին   Երբեմն  նրան  թվում  էր ,  թե  դրանք  իր  ձեռքերը  չեն   Նա  սկսեց  փիլիսոփայել  « Տարօրինակ  բան  է  կատարվում  մարմնիս  հետ   Արդեն  քանի  տարի  է ,  ինչ  ապրում  եմ  դրա  մեջ ,  բայց  ինչքան  քիչ  է  այն  օգտակար  եղել  ինձ   Եվ  հիմա  էլ՝  երբեք  չգործածված՝  պիտի  մեռնի  ու  քայքայվի   Զարմանալի  է ,  ինչո՞ւ  այն  ուրիշ  կենվոր  չի  ընդունել »    Նա  տխուր  ժպտաց  իր  երևակայության  վրա ,  հետո  շարունակեց « Իհարկե ,  ես  մարդկանց  մասին  բավականին  մտքեր  ունեցել  եմ ,  իսկ  այս  շուրթերն  ու  լեզուն  նրա  համար  են ,  որ  արտահայտեն  իմ  զգացմունքները ,  բայց  ես  դրանք  ծուլորեն  մի  կողմ  եմ  դրել   Երբ  իմ  Էլենն  ապրում  էր  ինձ  հետ ,  ես  սառն  ու  անզգա  մարդ  էի  նրա  համար   Մինչդեռ  ներսումս  մի  բան  պրկվում  ու  պրկվում  էր ,  փորձելով  պատռվել »   Հիշեց ,  թե  երիտասարդության  օրերին ,  երբ  լուռ  նստում  էր  կնոջ  կողքին ,  այս  նույն  բուժարանում ,  ինչքան  հաճախ  նրա  ձեռքերն  ակամա  ձգվում  էին  հասնելու  Էլենին ,  փաղաքշելու  նրա  դեմքը ,  մազերը Այո ,  քաղաքում  համարյա  բոլորն  էլ  համոզված  էին ,  որ  բժշկի  ամուսնությունը  անհաջող  վերջաբան  է  ունենալու   Կինը  դերասանուհի  էր  եղել  ինչ֊որ  թատերախմբում ,  որը  հյուրախաղերի  գալով  Հանթսբըրգ ,  և  ընկնելով  ֆինանսական  ծանր  կացության  մեջ ,  մնացել  էր  այնտեղ   Հենց  այդ  ժամանակ  էլ  դերասանուհին  հիվանդացավ  և  փող  չուներ  հյուրանոցի  վարձը  վճարելու   Երիտասարդ  բժիշկը  օգնեց  աղջկան ,  իսկ  երբ  վերջինս  ապաքինվեց ,  երկանիվ  կառքով  հաճախ  գյուղ  էր  տանում  դերասանուհուն՝  զբոսնելու   Աղջկա  կյանքը  ծանր  էր  անցել  և  նա  դժկամությամբ  էր  սպասում ,  որ  ապրելու  էր  այսպիսի  տխուր  ու  տախտուկ  քաղաքում  Բժշկի  հետ  ամուսնանալուց  հետո ,  երբ  Մերին  ծնվեց ,  կինը  հանկարծ  զգաց ,  որ  ի  վիճակի  չէ  իր  կյանքը  երջանկորեն  շարունակել  սառն  ու  լռակյաց  ամուսնու  հետ   Պատմում  էին ,  որ  դերասանուհին  փախել  է  մի  ստահակի՝  պանդոկապանի  տղայի  հետ ,  որովհետև  վերջինս  նույնպես  նույն  օրն  էր  անհետացել  քաղաքից   Բայց  դա  ճիշտ  չէր ,  քանի  որ  Լեսթըր  Քոքրընն  ինքն  էր  Չիկագո  տարել  կնոջը   Այնտեղ  էլ  Էլենը  աշխատանքի  էր  ընդունվել  դեպի  արևմտյան  նահանգներ  հյուրախաղերի  մեկնող  թատերախմբում   Հետո ,  հյուրանոցի  դռան  մոտ  կնոջ  ափի  մեջ  փող  էր  դրել  ու  լռությամբ ,  նույնիսկ  առանց  մնաս֊բարով  ասելու  և  համբուրելու ,  թողել-հեռացել  էր  Բուժարանում  նստած ,  բժիշկը  նորից  էր  վերապրում  այն  պահերը ,  որոնք  ժամանակին  թեև  խորապես  հուզել  էին  նրան ,  բայց  ինքը  շատ  սառն  ու  հանդարտ  էր  մնացել   Մտածեց՝  արդյոք  կինը  զգացե՞լ  է  իր  ապրումները   Քանի  անգամ  է  այդ  հարցը  տվել  իրեն   Այն  օրվանից ,  երբ  Էլենին  թողեց  հյուրանոցի  դռան  մոտ  կանգնած ,  կինը  ոչ  մի  նամակ  չէր  գրել  « Գուցե  մեռե՞լ  է », ―  արդեն  քանիերորդ  անգամ  կրկնեց  բժիշկը  Բժիշկ  Քոքրընի  հետ  մի  բան  կատարվեց ,  որ  հուզված  պահերին  կրկնվում  էր  տարեկան  առնվազն  մեկ  անգամ   Նրա  երևակայության  մեջ  կնոջ  վերհուշից  ուրվագծվող  կերպարանքը  խառնվում  էր  դստեր  հետ   Նման  պահերին  բոլորովին  չէր  կարողանում  երկուսին  զատել ,  հեռու  պահել  իրարից   Թեթևակի  դարձնելով  գլուխը ,  նրան  թվաց ,  թե  մի  սպիտակազգեստ ,  աղջնակային  ուրվական  տեսավ ,  որը  ներս  մտավ  այն  հարկաբաժնի  դռնով ,  ուր  ինքն  ու  Մերին  էին  ապրում   Բայց  դա  սպիտակ  ներկված  դուռն  էր ,  որը  կամացուկ  տարուբերվում  էր  պատուհանից  փչող  մեղմ  զեփյուռից   Զեփյուռը  մեղմորեն  սահելով  սենյակով ,  սկսեց  խաղալ  անկյունի  գրասեղանին  փռված  թղթերի  հետ   Սենյակում  մեղմ  շրշանք  էր  տարածվել՝  կնոջ  զգեստի  շրշանքի  պես   Բժիշկը  տեղից  ելավ ,  դողալով  կանգնեց  « Ո՞վ  է   Դո՞ւ  ես ,  Մերի ,  թե՞ Էլե՞ն », ―  խռպոտ  ձայնով  հարցրեց  նա  Մուտքի  աստիճաններին  ծանր  ոտնաձայներ  լսվեցին ,  հետո  դուռը  բացվեց   Բժշկի  սիրտը  թպրտաց  և  նա  ծանրորեն  ընկավ  աթոռին  Մարդը  սենյակ  մտավ   Ֆերմեր  էր՝  բժշկի  այցելուներից   Կանգնելով  սենյակի  կենտրոնում ,  մարդը  լուցկի  վառեց ,  պահեց  գլխավերևում  ու  գոչեց « Ողջո՜ւյն »    Երբ  բժիշկը  տեղից  ելավ  ու  պատասխանեց  այդ  ողջյունին ,  մարդն  այնպես  վախեցավ ,  որ  լուցկու  հատն  ընկավ  ձեռքից  ու  սկսեց  մարմրել  ոտքերի  մոտ  Երիտասարդ  ֆերմերը  հզոր  ոտքեր  ուներ՝  ծանր  շինությանը  նեցուկ  սյուների  պես ,  իսկ  մեղմ  զեփյուռից  մարմրող  լույսի  ստվերները  թռչկոտում  էին  պատերին   Բժշկի  խառնակված  միտքը  չէր  պարզվում  այդ  նոր  իրողությունից  բորբոքված  երևակայության  պատճառով  Նա  մոռացավ  ֆերմերի  ներկայությունը ,  և  միտքը  արշավեց  ետ՝  ամուսնական  տարիների  միջով   Պատին  առկայծող  լույսը  ուրիշ  ցոլքեր  առաջացրեց   Ամուսնության  առաջին  տարուց  հետո ,  ամռան  մի  հետմիջօրե ,  Էլենի  հետ  կառքով  գյուղ  գնացին   Նոր  էին  տունուտեղ  դնում ,  իսկ  այդ  ֆերմերի  տանը ,  տաղավարի  պատին  Էլենը  մի  հայելի  էր  տեսել  և  խելքը  գնացել  էր  դրա  վրայի  զարդանախշից   Ֆերմերի  կինը  հայելին  նվիրել  էր  բժշկի  կնոջը   Տան  ճանապարհին  մանկամարդ  կինը  ամուսնուն  հայտնեց ,  որ  հղի  է  և  բժիշկը  չափազանց  հուզվեց   Կինը  կառքն  էր  քշում ,  իսկ  ամուսինը  նստել  էր՝  հայելին  ծնկներին   Երբ  Էլենը  լուրը  հայտնեց  լույս  աշխարհ  եկող  երեխայի  մասին ,  ինքը  երազկոտ  նայեց  հեռու  դաշտերի  միջով   Որքա՜ն  խորն  էր  տպավորվել  այդ  տեսարանը  հիվանդ  մարդու  հոգում Արևը  մայր  էր  մտնում ,  ճանապարհի  կողքով  ձգվող  եգիպտացորենի  ու  գարու  արտերի  վրայով  սահելով   Մարգագետինը  սևացել  էր  մութից   Ճանապարհը  հաճախ  անցնում  էր  մթին ,  կարճ  արահետներով  և  նույնպես  սևացել  էր  մայրամուտից  Նրա  ծնկներին  դրված  հայելին ,  հավաքելով  մայր  մտնող  արեգակի  կրակացայտերը ,  մեծ ,  ոսկեգույն  շողեգնդակ  էր  նետել ,  որը  գլորվելով  ու  թռչկոտելով  անցնում  էր  դաշտերի  ու  ծառերի  միջով   Հիմա ,  ֆերմերի  կողքին  կանգնած ,  երբ  վառվող  լուցկու  հատը  արթնացնում  էր  այն  երեկոյի  մարմրող  կրակների  վերհուշը ,  նա  հանկարծ  զգաց ,  որ  հասկացել  է  իր  կյանքի  ու  ամուսնության  անկումը   Շատ  վաղուց ,  այն  երեկո ,  երբ  Էլենը  հայտնեց  իրենց  ամուսնության  մեծ  իրադարձության՝  երեխայի  լույս  աշխարհ  գալու  մասին ,  բժիշկը  լռեց ,  որովհետև  նրան  թվաց ,  թե  ոչ  մի  բառով  չի  կարող  բացատրել  այդ  զգացումը   Նա  կարողացավ  արդարանալ « Կարծում  էի ,  որ  Էլենը  ինձ  կհասկանա  առանց  բառերի   Ամբողջ  կյանքումս  նույն  բանը  մտածել  եմ ,  որովհետև  հիմարաբար  վախեցել  եմ  սիրտս  բացել   Ես  գոռոզ  եմ  եղել  ու  երկչոտ »   « Այսօր  կփորձեմ   Թեկուզ  մահվան  դուռն  էլ  հասնեմ ,  կխոսեմ  աղջկաս  հետ », ―  բարձրաձայն  ասաց  նա ,  և  մտքում  նորից  արթնացավ  աղջկա  կերպարանքը  « Էյ ,  ի՞նչ  ես  խոսում ,  մարդ  բան  չի  հասկանում », ―  ասաց  ֆերմերը ,  որը  գլխարկը  ձեռքին  սպասում  էր ,  որ  հայտնի  իր  գալու  նպատակը  Սմիտֆիլդի  ախոռից  բժիշկ  Քոքրըն  ձի  վարձեց  ու  քշեց  գյուղ՝  ֆերմերի  կնոջը  ազատելու ,  որը  երկունքի  մեջ  իր  առաջնեկը  պիտի  ծներ   Նիհար ,  նեղ  կոնքերով  կին  էր ,  երեխան  էլ՝  փարթամ ,  բայց  բժիշկը  ահավոր  ուժ  ուներ   Նա  գործում  էր  մոլեգնորեն ,  իսկ  ահաբեկված  կինը  գալարվում  էր  ու  հեծեծում  անկողնում   Ֆերմերը  անընդհատ  ելումուտ  էր  անում  սենյակում ,  հետո  դռան  շեմին  երևացին  երկու  հարևանուհիները ,  լուռ  սպասելով  որևէ  հանձնակատարության   Ժամը  տասն  անց  էր ,  երբ  երեխան  բարեհաջող  ծնվեց  և  բժիշկը  պատրաստվեց  վերադառնալ  Ֆերմերը  ձին  թամբեց ,  մոտեցրեց  դռանը ,  և  բժիշկը  հեծնելով ,  քշեց  դեպի  քաղաք   Նա  իրեն  չափազանց  հոգնած ,  բայց  միաժամանակ  համարձակ  էր  զգում   Հիմա  ինչքան  պարզ  ու  հասարակ  էր  թվում  այն ,  ինչ  պիտի  աներ   Երբ  տուն  հասնի ,  աղջիկը  գուցե  քնած  լինի ,  բայց  ինքը  կխնդրի ,  որ  արթնանա  և  գա  բուժարան   Հետո  նրան  կպատմի  իր  դժբախտ  ամուսնության  ամբողջ  պատմությունը ,  որից  ինքը  բոլորովին  չի  ընկճվել  « Իմ  Էլենի  մեջ  մի  շատ  գեղեցիկ  ու  թանկ  բան  կար  և  Մերին  պետք  է  հասկանա  այդ   Դա  նրան  կօգնի  գեղեցիկ  կին  դառնալու », ―  մտածեց  նա ,  լիովին  վստահ  իր  որոշման  մեջ  Բժիշկ  Քոքրընը  վարձու  ձիերի  ախոռին  հասավ  ժամը  տասնմեկին   Բարնի  Սմիտֆիլդը  ձին  ախոռ  տարավ ,  իսկ  բժիշկը  մի  պահ  կանգնեց ,  թիկն  տալով  շենքի  պատին   Քաղաքի  գիշերապահը  մոտեցավ  հավաքվածներին   Քիչ  անց  նրա  և  Դյուկ  Ցիթըրի  միջև  վիճաբանություն  սկսվեց ,  բայց  բժիշկը  չլսեց  նրանց  թունդ  խոսքերը  և  ոչ  էլ  Դյուկի  հռհռոցը՝  գիշերապահի  բարկության  պահին   Անսովոր ,  երկմտանքով  լեցուն  տրամադրություն  էր  համակել  նրան   Մտքում  մի  բան  կար ,  որ  կրքոտ  կերպով  ուզում  էր  անել ,  բայց  չէր  կարողանում  հիշել ,  այդ  բանը  կնոջը՝  Էլենի՞ն  պիտի  ասեր ,  թե  դստերը՝  Մերիին   Երկու  կանանց  կերպարանքները  նորից  միախառնվեցին  երևակայության  մեջ ,  հետո  դրանց  ավելացավ  նաև  ֆերմերի  կնոջ  ցավատանջ  դեմքը ,  որին  քիչ  առաջ  էր  օգնել  ծննդաբերելու   Ամեն  ինչ  խառնակված  էր   Բժիշկն  անցավ  մյուս  մայթ  և  մոտեցավ  մուտքի  դռանը ,  որտեղից  աստիճանները  դեպի  բուժարան  էին  տանում   Նա  մի  պահ  կանգնեց ,  նայեց  շուրջը   Բարնի  Սմիտֆիլդը  ձին  ախոռում  կապելուց  հետո  դուրս  եկավ ,  բանալիով  փակեց  դռան  կողպեքը   Դռան  վերևում  կախված  լապտերը  մեղմորեն  ճոճվում  էր  քամուց  և  անհեթեթ ,  թռչկոտող  ստվերներ  նետում  ներքև ,  ախոռի  պատի  մոտ  կանգնած  ու  վիճաբանող  մարդկանց  դեմքերին  Մերին  նստել  էր  բուժարանի  պատուհանի  մոտ  ու  սպասում  էր  հորը   Աղջիկն  այնքան  էր  խորասուզվել  մտքերի  մեջ ,  որ  ուշադրություն  չդարձրեց  Դյուկ  Ցիթըրի  վրա ,  որը  բարձր֊բարձր  խոսում  էր  փողոցում  կանգնած  մարդկանց  հետ   Երբ  Դյուկը  երևաց  փողոցում ,  վաղ  երեկոյի  տենդոտ  բարկությունը  նորից  արթնացավ  և  աղջիկը  պատկերացրեց  նրան  պարտեզում՝  արուի  ժպիրհ ,  ինքնավստահ  աչքերով  իրեն  մոտենալիս ,  բայց  իսկույն  էլ  մոռացավ  նրան  ու  սկսեց  միայն  հոր  մասին  մտածել   Մայիսյան  մի  օր ,  երբ  ինքը  տասնհինգ  տարեկան  էր ,  հայրը  խնդրեց ,  որ  երեկոյան  կառքով  գյուղ  գնան   Բժիշկը  ագարակում  այցելելու  էր  հիվանդ  մի  կնոջ ,  որն  ապրում  էր  հինգ  մղոն  հեռու   Այդ  օրը  հորդ  անձրև  էր  եկել ,  և  ճանապարհները  դժվարանցանելի  էին   Մութն  ընկել  էր  արդեն ,  երբ  հասան  ֆերմերի  տուն   Հետո  նրա  խոհանոցում  սառը  ապուր  կերան   Չգիտես  ինչու ,  այդ  երեկո  հայրը  անսովոր  ուրախ  էր ,  և  իրեն  մի  տեսակ  տղայավարի  էր  պահում   Ճանապարհին  հայրը  քիչ  էր  խոսել   Թեև  Մերին  տասնհինգ  տարեկան  էր ,  բայց  արդեն  լավ  բոյ  էր  քաշել  և  սկսել  էր  կին  դառնալ   Երբ  խոհանոցում  կերան  վերջացրին  սառը  ապուրը ,  հայրը  աղջկա  հետ  զբոսնեց  տան  բակում   Հետո  Մերին  նստեց  փոքրիկ  պատշգամբում   Հայրը  մի  պահ  կանգնեց  նրա  դիմաց   Բժիշկը  ձեռքերը  խոթեց  տաբատի  գրպանները  և  գլուխը  ետ  գցելով ,  սրտանց  ծիծաղեց  « Նույնիսկ  տարօրինակ  է  մտածել ,  որ  դու  շուտով  կին  ես  դառնալու », ―  ասաց  նա  « Եթե  կին  դառնաս ,  ի՞նչ  կլինի  հետո ինչպե՞ս  կդասավորվի  քո  կյանքը Ի՞նչ  կլինի  հետո »   Բժիշկը  նստեց  դստեր  կողքին ,  և  մի  պահ  Մերիին  թվաց ,  թե  հայրն  ուր  որ  է  կգրկի  իրեն   Բայց  Քոքրընը  վեր  թռավ  տեղից  ու  տուն  մտավ ,  աղջկան  թողնելով  միայնակ ,  մթության  մեջ  նստած  Այս  դեպքի  մասին  մտածելիս ,  Մերին  հիշեց  նաև ,  թե  ինչպես  երեխա  ժամանակ ,  մի  օր ,  հայրը  լուռ  մոտեցավ  իրեն   Հիմա  աղջկան  թվում  էր ,  որ  իրենց  ապրած  կյանքի  համար  ոչ  թե  հորը ,  այլ  իրեն  պետք  է  մեղադրել   Այն  ֆերմերը ,  որին  հանդիպեց  կամրջին ,  չէր  զգացել  բժշկի  սառնությունը   Պատճառն  այն  էր ,  որ  ֆերմերն  ինքն  էր  մարդամոտ  ու  մեծահոգի  եղել  այն  մարդու  նկատմամբ ,  որը  հոգ  էր  տարել  նրան  հիվանդության  ու  դժբախտության  ժամանակ   Հայրը  ֆերմերին  ասել  էր ,  որ  նա  գիտի  հայր  լինելու  ձևը ,  և  Մերին  հիշեց ,  թե  ինչպիսի  ջերմությամբ  գետակի  ափին  ձուկ  որսացող  տղաները  գոչեցին  իր  ետևից ,  երբ  ինքը  հեռացավ  մթության  մեջ  « Տղաների  հայրը  գիտի ,  թե  ինչպես  հայր  լինի ,  որովհետև  նրա  երեխաները  գիտեն ,  թե  ինչպես  պետք  է  նվիրվել », ―  մտածեց  Մերին ,  իրեն  մեղավոր  զգալով   Ինքն  էլ  էր  ուզում  նվիրվել   Այս  գիշեր  անպայման  կկոտրի  հոր  և  իր  միջև  եղած  սառույցը   Շատ  վաղուց ,  այն  նույն  երեկո ,  երբ  հոր  հետ  կառքով  տուն  էին  վերադառնում ,  բժիշկը  նորից  անհաջող  փորձ  արեց՝  փշրելու  իրենց  բաժանող  միջնորմը   Տեղատարափ  անձրևից  առվակներ  էին  գոյացել ,  որոնց  միջով  ստիպված  էին  կառքը  քշել  անցնել   Երբ  համարյա  հասել  էին  քաղաքին ,  հայրը  ձին  կանգնեցրեց  փայտե  կամրջին   Ձին  վրնջալով  ծառս  էր  լինում ,  իսկ  բժիշկը  սանձերն  ամուր  ձգելով ,  ինչ֊որ  բան  էր  ասում  նրան   Հորդացող  գետակը  ճողփում  էր  կամրջի  տակ ,  իսկ  տափարակ  արտերում  հեղեղված  ջրերից  լճակ  էր  գոյացել   Այդ  պահին  լուսինը  դուրս  եկավ  ամպերի  տակից ,  իսկ  քամին  կնճռոտել  էր  պղտոր  լճակը   Լճակի  մեջ  կրակներ  էին  առկայծում  « Ես  ուզում  եմ  քեզ  պատմել  մորդ  մասին », ―  խռպոտ  ձայնով  ասաց  հայրը ,  բայց  այդ  պահին  կամրջի  հենասյուներն  սկսեցին  ահավոր  ճռնչալ  և  ձին  ծառս  լինելով՝  քաշեց  կառքը    Երբ  հայրը  վերջապես  զսպեց  ահաբեկված  ձիուն ,  նրանք  արդեն  հասել  էին  քաղաքի  փողոցներին   Բժիշկը  վերստին  համակվեց  լռակյաց  ու  երկչոտ  տրամադրությամբ  Բուժարանում ,  խավարի  մեջ  նստած ,  Մերին  պատուհանից  տեսավ  հորը՝  ձիով  փողոցն  անցնելիս   Երբ  Սմիտֆիլդը  ձին  ախոռ  տարավ ,  բժիշկը  սովորության  համաձայն  իսկույն  չբարձրացավ  բուժարան  տանող  աստիճաններով   Նա  մի  պահ  կանգնեց  մթան  մեջ ,  ախոռի  դռան  առաջ   Այնուհետև  մի  քանի  քայլ  դեպի  մյուս  մայթ  գնաց  և  հետո  կրկին  ետ  դարձավ  խավարի  մեջ  Ախոռի  մոտ  նստած  մարդիկ ,  որոնք  երկու  ժամ  կլիներ ,  ինչ  հանգիստ  զրուցում  էին ,  սկսեցին  վիճել   Ջեկ  Ֆիշերը՝  քաղաքի  գիշերապահը ,  Քաղաքացիական  պատերազմից  ինչ֊որ  դեպք  էր  պատմում ,  իսկ  Դյուկ  Ցիթըրը  ձեռ  էր  առնում  նրան   Գիշերապահն  սկսեց  բարկանալ   Գավազանը  ձեռքին  նա  կաղալով  սկսեց  վերուվար  անել   Դյուկ  Ցիթըրի  բարձր  ձայնը  խլացրեց  միամիտ  զոհի  ճղճղոցը « Ջեկ ,  ախր  ճիշտ  եմ  ասում  է Հի ,  հի ,  հի   Դու  պետք  է  էդ « ռեբի՞ »  կողքից  հարձակվեիր  ու  հերն  անիծեիր   Ես  որ  քո  տեղը  լինեի ,  հենց  էդպես  էլ  կանեի , ―  բացականչեց  նա  բարձր  քրքրջալով »   « Դու դու դժոխքի  ցավը  կուտեիր », ―  գոռաց  գիշերապահը  անզոր  կատաղությամբ  Ծեր  զինվորը  հեռացավ  ծաղրված  ու  բարկացած ,  Դյուկի  ու  նրա  ընկերների  հռհռոցի  տակ   Բարնի  Սմիտֆիլդը ,  որ  բժշկի  ձին  ախոռ  տանելուց  հետո  դուրս  էր  եկել ,  դուռը  փակելով  նույնպես  քրքջաց  Դյուկի  ասածների  վրա   Բժիշկ  Քոքրընը  նորից  մյուս  մայթ  անցավ  ու  երբ  ոտքը  դրեց  դեպի  բուժարան  տանող  առաջին  սանդղամատին ,  շրջվեց  և  ուրախ  բացականչեց « Բարի  գիշեր »    Ամառային  զեփյուռը  խաղաց  Մերիի  այտերին  խռիվ  եկած  մազերի  հետ  և  նա  վախեցած  տեղից  վեր  թռավ խավարի  միջից  ասես  ինչ֊որ  մեկը  թոթվեց  նրա  ուսը   Հարյուր  անգամ  կլիներ ,  աղջիկը  տեսել  էր  հորը՝  երեկոյան ,  ախոռի  մոտից  անցնելիս ,  բայց  նա  ոչ  մի  անգամ  չէր  ողջունել  այնտեղ  պարապ֊սարապ  կանգնածներին   Քիչ  մնաց  նույնիսկ  հավատար ,  որ  աստիճաններով  բարձրացողը  հայրը  չէ ,  այլ  մեկ  ուրիշը  Ծանր  ոտնաձայները  շառաչեցին  փայտե  աստիճաններին  և  Մերին  լսեց ,  թե  ինչպես  հայրը  ցած  դրեց  դեղորայքի  փոքրիկ ,  քառակուսի  արկղը ,  որ  անբաժան  էր  նրանից   Բժիշկը  դեռ  անսովոր  զվարթ  տրամադրության  մեջ  էր ,  բայց  միտքը  խռովահույզ  էր  ու  շփոթված   Մերիին  թվաց ,  թե  դռան  շեմին  տեսավ  հոր  կերպարանքը  « Այն  կինը  երեխա  ծնեց », ―  վերին  սանդղահարթակից  լսվեց  բժշկի  ջերմագին  ձայնը  ―  Ո՞վ  է  երեխա  ծնել Էլե՞նը ,  ֆերմերի  կի՞նը ,  թե  իմ  փոքրիկ  Մերին »   Բողոքի  բառերը  հորդացին  բժշկի  շուրթերից  « Ես  ուզում  եմ  իմանալ՝  ով  է  երեխա  ծնել   Ո՞վ  է  երեխա  ծնել   Կյանքն  այդ  բանը  չի  ընդունում   Ինչո՞ւ  են  շարունակ  երեխաներ  ծնվում », ―  հարցրեց  նա  Ժպիտը  սառեց  բժշկի  շուրթերին   Մերին  փոքր֊ինչ  բարձրանալով ,  բռնեց  աթոռի  բազկատեղերից  « Քիչ  առաջ  երեխա  էր  ծնվում », ―  կրկնեց  նա  ―  Տարօրինակ  է ,  հը՞ Այս  ձեռքերս  օգնեցին ,  որ  երեխան  լույս  աշխարհ  գար իսկ մահը  կողքիս  էր »   Բժիշկ  Քոքրընը  ոտքը  զարնեց  սանդղահարթակին  « Ոտքերս  սառել  ու  հոգնել  են  կյանքին  սպասելուց ,  որ  կյանքից  էր  ծնվելու », ―  ծանրախոհ  ասաց  նա   Քիչ  առաջ  այդ  կինն  էր  տանջվում ,  իսկ  հիմա  էլ  ես »   Շառաչող  ոտնաձայներից  ու  հիվանդ  մարդու  շուրթերից  պոկված  թախծոտ  բառերից  հետո  լռություն  տիրեց   Փողոցից  նորից  լսվեց  Դյուկ  Ցիթըրի  բարձր  քրքջոցը  Հետո  բժիշկ  Քոքրընը  մեջքի  վրա  ընկավ  փողոց  իջնող  նեղլիկ  աստիճաններին   Նա  ոչ  մի  ձայն  չհանեց ,  միայն  կոշիկների  շառաչյուն  ու  ընկնող  մարմնի  խուլ ,  ահավոր  թրմփոց  լսվեց  Մերին  քարացավ  աթոռին   Աչքերը  փակ  սպասեց   Սիրտը  թպրտում  էր   Մարմինը  բոլորովին  թուլացավ  և  ոտքից  մինչև  գլուխ  վազեցին  սարսուռի  մանրիկ  կոհակներ՝  կարծես  մազե  ոտքերով  միջատներ  էին  խաղում  նրա  մարմնի  վրա  Դյուկ  Ցիթըրը  Բժշկին  բարձրացրեց  աստիճաններով  ու  պառկեցրեց  բուժարանի  ետևի  սենյակներից  մեկում   Ախոռի  դռան  առաջ  նստածներից  մեկը  հետևեց  Դյուկին ,  ձեռքերը  ցավատանջ  բարձրացնելով  ու  ազդրերին  խփելով   Նա  մատների  արանքում  մոռացել  էր  սիգարեթը ,  որի  առկայծող  լույսերը  թռչկոտում  էին  խավարի  մեջ   @արգմանությունը՝ Լաուրա Մանուկյան @արգմանությունը՝  Լաուրա  Մանուկյան Տես նաև Շերվուդ Անդերսոն Պատմվածքներ Տես նաև Շերվուդ Անդերսոն Պատմվածքներ 
Ուայնսբուրգի  փողոցներում  առատ  ձյուն  էր  նստել   Այն  սկսել  էր  տեղալ  առավոտյան  ժամը  տասից   Հանկարծ  ուժեղ  քամի  փչեց  և  ամբողջ  Մեյն  Սթրիթով  մեկ  ձյունը  օդ  բարձրացավ   Դեպի  քաղաք  տանող  ցեխոտ ,  սառած  փողոցները  բավականին  հարթ  էին ,  և  որոշ  տեղերում  ձյունը  ծածկել  էր  ցեխը  —  Լավ  սահել  կլինի ,—  մտածեց  Ուիլ  Հենդերսոնը՝  կանգնելով  Էդ  Գրիֆիթի  գինետան  բարի  մոտ  Դուրս  գալով  գինետնից  նա  հանդիպեց  դեղագործ  Սիլվեստր  Ուես֊  ւին ,  որն  օրորվելով  գնում  էր « բևեռային »  կոչվող  ծանր  կրկնակոշիկներ  հագած  —  Ձյունը  մարդկանց  քաղաք  է  բերելու  շաբաթ  օրը ,—  ասաց  դեղագործը  Երիտասարդները  մի  որոշ  ժամանակ  խոսեցին  իրենց  անելիքների  մասին   Ուիլ  Հենդերսոնը ,  որը  բարակ  վերարկու  էր  հագել  և  կրկնակոշիկներ  չէր  կրում ,  աջ  ոտքի  կոշիկի  քթով  հարվածեց  ձախ  ոտքի  կրունկին  —  Ցորենի  համար  ձյունը  լավ  է ,—  նկատեց  դեղագործը  Երիտասարդ  Ջորջ  Ուիլարդը ,  որն  այդ  օրն  աշխատելու  տրամադրություն  ընդհանրապես  չուներ՝  ուրախ  էր ,  որ  գործ  չկար   Շաբաթաթերթն  արդեն  տպագրվել  և  փոստ  էր  ուղարկվել  չորեքշաբթի  երեկոյան ,  իսկ  ձյունն  սկսել  էր  տեղալ  հինգշաբթի  օրը   Ժամը  ութին ,  առավոտյան  գնացքի  մեկնելուց  հետո ,  նա  մի  զույգ  չմուշկ  դրեց  գրպանը %%  գնաց  Ուատերուորքս  լճի  մոտ ,  բայց  չսահեց   Շրջանցելով  լիճը ,  նա  շարունակեց  քայլել  Ուայն  Քրիք  փողոցով ,  մինչև  հասավ  ծառերով  շրջապատված  ծովափնյա  մի  պուրակ   Այնտեղ՝  գերանի  կողքին  նա  կրակ  վառեց  և  նստելով  գերանի  մյուս  ծայրին ,  ընկավ  մտածմունքի  մեջ   Երբ  քամին  փչեց  և  սկսեց  ձյունել ,  նա  դեսուդեն  վազեց  կրակի  համար  վառելիք  ճարելու   Երիտասարդ  լրագրողը  մտածում  էր  Քեյթ  Սվիֆթի՝  իր  նախկին  ուսուցչուհու  մասին   Նախորդ  գիշեր  գնացել  էր  նրա  տուն՝  վերցնելու  համար  այն  գիրքը ,  որ  Քեյթը  խորհուրդ  էր  տվել  կարդալ ,  և  այնտեղ  մի  ժամ  առանձին  էր  մնացել  նրա  հետ   Չորրորդ ,  թե  հինգերորդ  անգամն  էր ,  որ  այդ  կինն  իր  հետ  զրուցել  էր  ամենայն  լրջությամբ ,  և  Ջորջը  չէր  կարողացել  ըմբռնել ,  թե  նա  իրենից  ինչ  է  ուզում   Նա  սկսեց  հավատալ ,  որ  Քեյթը  գուցե  սիրահարվել  է  իրեն ,  և  այդ  գաղափարը  միաժամանակ  թե՛  հաճելի  էր  և  թե՛  անհանգստացնող  Վեր  ցատկելով  գերանի  վրայից ,  նա  սկսեց  մանր  փայտեր  դիզել  կրակի  վրա   Հետո  շուրջը  նայեց  և  վստահ  լինելով ,  որ  մենակ  է ,  սկսեց  բարձրաձայն  խոսել ,  ասես  իր  դիմաց  կին  կար  նստած . —  Օ՜հ ,  դուք  պարզապես  դուրըս  եք  տալիս ,—  ասաց  նա  —  Դուք  այդ  շատ  լավ  գիտեք   Բայց  ես  ձեր  դիտավորությունը  կպարզեմ   Սպասեք  և  կտեսնեք  Նա  վեր  կացավ  և  կրակը  անտառում  թողնելով ,  քաղաք  տանող  ճանապարհով  ետ  գնաց   Մինչ  անցնում  էր  փողոցներով ,  չմուշկները  նրա  գրպանում  զրնգում  էին   Նյու  Ուիլարդ  Հաուս  հյուրանոցի  իր  առանձնասենյակում  Ջորջը  բորբոքեց  կրակարանը ,  պառկեց  անկողնում  և  տարվեց  կրքոտ  խոհերով   Հետո  ծածկեց  պատուհանի  փեղկը ,  փակեց  աչքերը  և  երեսը  թեքեց  դեպի  պատը   Նա  մի  բարձ  առավ  թևերի  մեջ  ու  սկսեց  համբուրել  այն ,  նախ  մտածելով  ուսուցչուհու  մասին ,  որի  խոսքերն  ինչ֊որ  բան  էին  շարժել  իր  մեջ ,  հետո  պատկերացրեց  քաղաքի  բանկիրի  նրբակազմ  աղջկան՝  Հելեն  Ուայթին ,  որին  երկար  ժամանակ  կիսով  չափ  սիրահարված  էր  Այդ  օրը ,  երեկոյան  ժամը  իննին  արդեն  առատ  ձյուն  էր  նստել  և  եղանակը  սաստիկ  ցրտել  էր   Փողոցներում  քայլելը  դժվարացել  էր   Խանութները  մութ  էին ,  և  մարդիկ  տներն  էին  քաշվել   Քլիվլենդից  եկող  երեկոյան  գնացքը  շատ  էր  ուշացել ,  բայց  ոչ  ոք  չէր  հետաքրքրվում  նրա  ժամանումով   Ժամը  տասին  քաղաքի  հազար  ութ  հարյուր  բնակիչներից  միայն  չորսն  էին  արթուն  Գիշերապահ  Հոպ  Հիգինսը  կիսով  չափ  արթուն  էր   Նա  կաղ  էր  և  ծանր  ձեռնափայտով  էր  քայլում   Մութ  գիշերներին  իր  հետ  վերցնում  էր  նաև  մի  լապտեր  և  հերթապահում  ժամը  իննից  մինչև  տասը  Նա  քայլում  էր  ձյունակույտերի  միջով  Մեյն  Սթրիթի  մի  ծայրից  մյուսը՝  ստուգելով  խանութների  դռները   Ապա  նրբանցքներով  անցնում  էր  խանութների  ետևի  կողմը  և  ստուգում  նաև  ետնամուտքերը   Ամեն  ինչ  կարգին  գտնելով ,  նա  այժմ  շրջվեց  անկյունից ,  շտապեց  դեպի  Նյու  Ուիլարդ  Հաուս  հյուրանոցը  և  թակեց  դուռը .  մտադիր  էր  գիշերվա  մնացած  մասն  անցկացնել  կրակարանի  մոտ  —  Դու  քնիր ,  ես  կհետևեմ  վառարանին ,—  ասաց  Հիգինսը  հյուրանոցի  գրասենյակում  փոքր ,  մանկական  մահճակալի  վրա  պառկած  տղային  Հետո  նստեց  կրակարանի  մոտ  և  հանեց  կոշիկները   Երբ  տղան  արդեն  քնել  էր ,  սկսեց  մտածել  իրեն  հուզող  հարցերի  մասին   Նա  մտադիր  էր  գարնանը  ներկել  իր  տունը  և  այնտեղ՝  կրակարանի  մոտ  նստած ,  հաշվում  էր  ներկի  և  աշխատանքի  արժեքը   Դրանից  ծագեցին  ուրիշ  հաշիվներ   Նա  վաթսուն  տարեկան  էր  և  մտադիր  էր  քոշակի  անցնել   Քաղաքացիական  պատերազմի  ժամանակ  զինվոր  էր  եղել  և  այժմ ,  որպես  թոշակ ,  մի  փոքր  գումար  էր  ստանում   Հիգինսը  հույս  ուներ  ապրուստը  վաստակելու  ինչ֊-որ  նոր  միջոց  գտնել  և ցանկանում  էր  դառնալ  ժանտաքիսներ  բուծող   Իր  տան  նկուղում  նա  արդեն  չորս  հատ  ուներ  այդ  տարօրինակ ,  վայրի  փոքրիկ  արարածներից ,  որոնց  օգտագործում  էին  մարզիկները  նապաստակներ  հետապնդելիս  —  Հիմա  մի  արու  և  երեք  հատ  էլ  էգ  ունեմ ,—  մտածեց  նա  —  Եթե  բախտս  բերի ,  մինչև  գարուն  տասներկուսից  տասնհինգ  հատ  կունենամ   Իսկ  մի  տարի  անց  կկարողանամ  մարզական  թերթերում  ժանտաքիսներ  վաճառելու  մասին  հայտարարություն  տալ  Գիշերապահը  տեղավորվեց  աթոռին  և  դադարեց  մտածել   Բայց  չքնեց   Տարիների  փորձը  նրան  սովորեցրել  էր  երկար  գիշերների  ընթացքում  նստել  ժամերով՝  կես  քուն ,  կես  արթուն   Առավոտյան  նա  համարյա  այնքան  թարմ  էր  զգում  իրեն ,  կարծես  քնած  լիներ  ամբողջ  գիշերը  Երբ  Հոպ  Հիգինսը  ապահով  տեղավորվեց  կրակարանի  ետևում  գտնվող  աթոռին ,  Ուայնսբուրգում  միայն  երեք  հոգի  արթուն  մնացին   Ջորջ  Ուիլարդը « Իգըլ »  թերթի  գրասենյակում  էր  և  իբր  զբաղված  էր  պատմվածք  գրելով   Բայց  իրականում  նրա  տրամադրությունը  նույնն  էր ,  ինչ  առավոտյան ,  անտառում՝  խարույկի  մոտ  նստած  ժամանակ  Բողոքականների  եկեղեցու  զանգակատան  մթության  մեջ  պատվելի  Քերթիս  Հարթմանը  պատրաստ  նստել  էր՝  դիմավորելու  աստծու  հայտնությունը   Իսկ  Քեյթ  Սվիֆթը՝  ուսուցչուհին ,  պատրաստվում  էր  դուրս  գալ  տնից՝  փոթորկոտ  եղանակին  զբոսնելու  համար  Ժամը  տասն  անց  էր ,  երբ  Քեյթ  Սվիֆթը  սկսեց  իր  զբոսանքը   Այն  կանխամտածված  չէր  « Մորաքույր »  Էլիզաբեթ  Սվիֆթը  շրջկենտրոն  էր  գնացել  և  միայն  հաջորդ  օրն  էր  վերադառնալու   Տան  հյուրասենյակում ,  մեծ  կրակարանի  կողքին ,  որը  հատակի  վառարան  էր  կոչվում ,  նրա  դուստրը՝  Քեյթը ,  նստած  գիրք  էր  կարդում   Հանկարծ  նա  վեր  թռավ ,  դռան  մոտի  կախիչից  խլեց  վերարկուն  և  տնից  դուրս  վազեց  Երեսուն  տարեկան  Քեյթ  Սվիֆթին  սիրուն  կին  չէին  համարում  Ուայնսբուրգում   Նրա  դեմքի  մաշկը  լավը  չէր  և  ծածկված  էր  բշտիկներով ,  մի  բան ,  որ  վկայում  էր  վատառողջության  մասին   Սակայն  գիշերը ,  ձմեռային  փողոցներում  մենակ  քայլելիս ,  նա  սիրուն  էր   Թիկունքը  ուղիղ  էր ,  ուսերը՝  կլոր ,  իսկ  դիմագծերը  ձմեռային  գիշերվա  աղոտ  լույսի  տակ  նման  էին  այն  աստվածուհու  նուրբ  դիմագծերին ,  որը  կանգնած  էր  պարտեզում՝  պատվանդանի  վրա  Իր  առողջության  մասին  խորհրդակցելու  նպատակով ,  կեսօրից  հետո  ուսուցչուհին  գնացել  էր  բժիշկ  Ուելինգի  մոտ   Վերջինս  նրան  հանդիմ  անել  էր  և  հայտնել ,  որ  նա  լսողությունը  կորցնելու  վտանգի  առաջ  է  կանգնած   Քեյթ  Սվիֆթի  կողմից  հիմարություն  էր  այդպիսի  փոթորկոտ  եղանակին  դրսում  զբոսնելը .  հիմարություն  և  գուցե  նաև՝  անզգուշություն   Փողոցում  զբոսնող  կինը  չհիշեց  բժշկի  այս  խոսքերը  և  եթե  հիշեր  էլ ,  ետ  չէր  դառնա   Նա  շատ  էր  մրսում ,  բայց  հինգ  րոպե  քայլելուց  հետո  ցրտին  այլևս  ուշա  դրություն  չդարձրեց   Սկզբում  գնաց  մինչև  իր  տան  փողոցի  ծայրը  և  հետո ,  անցնելով  հարդանոցի  մոտ  տեղավորված  զույգ  հարդակշեռքների  մոտով ,  քայլեց  դեպի  Տրանյըն  Փայք   Ապա  այդ  փողոցով  նա  գնաց  Նեդ  Ուինտրի  հարդանոցի  ուղղությամբ  և  շրջվելով  դեպի  արևելք ,  շարունակեց  քայլել  փայտյա  ցածր  տներով  եզերված  մի  փողոցով ,  որը  Գոսպել  Հիլի  վրայով  տանում  էր  դեպի  Սաքըր  Ռոուդ   Վերջինս  էլ  անցնում  էր  ծանծաղուտ  հովտով  և  Այք  Սմիդի  հավանոցի  կողքով  ձգվում  էր  դեպի  Ուատերուորքսի  լճակը   Այն  խիզախ  ու  հուզված  հոգեվիճակը ,  որը  նրան  դուրս  էր  բերել  տնից ,  քայլելու  ընթացքում  անցավ ,  ապա  նորից  համակեց  էությունը  Քեթ  Սվիֆթի  խառնվածքի  մեջ  ինչ֊որ  կծող  ու  վանող  բան  կար   Ամեն  մարդ  զգում  էր  այդ   Դասարանում  նա  լուռ  էր ,  սառը  և  խիստ ,  սակայն  զարմանալիորեն  անչափ  մտերիմ՝  իր  աշակերտների  հետ   Երբեմն  պատահում  էր ,  որ  նրան  համակում  էր  ինչ֊որ  մի  զգացում  և  նա  ուրախ  էր  լինում   Դասարանում  երեխաներն  զգում  էին  իրենց  ուսուցչուհու  ուրախ  տրամադրությունը   Մի  որոշ  ժամանակ  նրանք  դաս  չէին  պարապում  և  նստարաններին  կռթնած ,  լուռ  նայում  էին  նրան  Ձեռքերը  մեջքին՝  ուսուցչուհին  քայլում  էր  դասարանի  մի  ծայրից  մյուսը  և  խոսում  շատ  արագ   Կարևոր  չէր ,  թե  ինչ  թեմա  էր  ծագում  նրա  մտքում   Մի  անգամ  նա  երեխաներին  պատմեց  Չարլզ  Լեմի  մասին  և  տարօրինակ ,  գողտրիկ ,  փոքր  պատմվածքներ  հորինեց  մահացած  գրողի  կյանքի  մասին   Այդ  պատմվածքները  նա  այնպես  պատմեց ,  ասես  Չարլզ  Լեմի  հետ  մի  տան  մեջ  ապրած  լիներ  և  տեղյակ  էր  նրա  անձնական  կյանքի  բոլոր  գաղտնիքներին   Երեխաներր  մի  քիչ  շփոթվեցին ,  կարծելով  թե  Չարլզ  Լեմը  մի  անձնավորություն  է ,  որ  մի  ժամանակ  ապրել  է  Ուայնսբուրգում  Մի  ուրիշ  անգամ  ուսուցչուհին  երեխաներին  պատմեց  Բենվենուտո  Չելլինիի  մասին   Այս  անգամ  նրանք  ծիծաղեցին   Ինչպիսի  պարծենկոտ ,  կատաղի ,  քաջ  ու  համակրելի  անձնավորություն  դարձրեց  նա  այդ  ծեր  արվեստագետին   Ուսուցչուհին  նույնիսկ  զվարճախոսություններ  հորինեց  նրա  մասին   Դրանցից  մեկի  հերոսը  գերմանացի  մի  դասատու  էր ,  որն  ապրում  էր  Միլանում՝  Չելլինիի  բնակարանի  վերևի  սենյակում   Այս  պատմությունը  ևս  երեխաներին  շատ  ծիծաղեցրեց   Շուգըրզ  Մքնաթսը՝  կարմիր  այտերով  այդ  գեր  տղան  այնքան  ուժեղ  ծիծաղեց ,  որ  գլխապտույտ  ունեցավ  և  ցած  ընկավ  նստարանից՝  ծիծաղեցնելով  նաև  Քեյթ  Սվիֆթին   Հետո  հանկարծ  ուսուցչուհին  նորից  սառը  և  խիստ  դարձավ   Ձմռան  այդ  գիշեր  ուսուցչուհին  քայլում  էր  ձյունածածկ ,  ամայի  փողոցներով   Ինչ֊որ  բան  տանջում  էր  նրան   Թեև  Ուայնսբուրգում  ոչ  ոք  չէր  կասկածում ,  բայց  նրա  կյանքը  հարուստ  էր  եղել  բազմաթիվ  արկածներով   Դրանք  այժմ  էլ  շարունակվում  էին  Դպրոցում  աշխատելու  ժամանակ  կամ  փողոցներով  անցնելիս՝  տրտմությունը ,  հույսը  և  ցանկությունը  պայքարում  էին  նրա  մեջ   Սառը  արտաքինի  ետևում  թաքնված  էին  ամենաարտասովոր  դեպքեր ,  որոնք  խճճում  էին  նրա  միտքը   Այս  քաղաքի  մարդիկ  Քեյթին  համարում  էին  տանը  մնացած  աղջիկ ,  և  որովհետև  նա  խիստ  տոնով  էր  խոսում  և  մենակ  էր  ապրում ,  կարծում  էին ,  թե  զուրկ  է  բոլոր  տեսակի  մարդկային  զգացումներից ,  որոնք  այնքան  մեծ  նշանակություն  ունեն  կյանքում   Իրականում  նա  շատ  կրքոտ  էր   Եվ  վերջին  հինգ  տարիների  ընթացքում ,  ինչ  վերադարձել  էր  իր  ճանապարհորդություններից  Ուայնսբուրգում  հաստատվելու  և  ուսուցչուհի  դառնալու  նպատակով ,  շատ  անգամներ  ստիպված  էր  եղել  դուրս  գալ  տնից  և  քայլել  գիշերվա  կեսին՝  իր  զգացմունքների  դեմ  ինչ֊որ  ներքին  պայքար  մղելով   Մի  անգամ ,  անձրևոտ  մի  գիշեր ,  նա  վեց  ժամ  դրսում  էր  մնացել  և  երբ  վերադարձել  էր  տուն ,  վիճել  էր « մորաքույր »  Էլիզաբեթ  Սվիֆթի  հետ  —  Ինչ  լավ  է ,  որ  դու  տղամարդ  չես ,—  կտրուկ  ասել  էր  մայրը  —  Շատ  անգամներ  եմ  սպասել  հորդ  տուն  գալուն՝  չիմանալով  թե  ինչ  նոր  փորձանքի  է  հանդիպել   Ես  ապրել  եմ  անորոշության  իմ  բաժինը  և  դու  չես  կարող  այժմ  ինձ  մեղադրել  այն  բանի  համար ,  որ  չեմ  ցանկանում  քո  մեջ  տեսնել  նրա  վատթարագույն  գծի  վերարտադրությունը  * * * Ջորջ  Ուիլարդի  նկատմամբ  տածած  համակրանքից  այրվում  էր  Քեյթ  Սվիֆթի  միտքը   Նրա  դպրոցական  շարադրություններից  մեկը  կարդալով ,  Քեյթը  այնտեղ  տաղանդի  ինչ֊որ  նշույլ  գտավ  և  ցանկացավ  խրախուսել  նրան  Ամռան  մի  օր « Իգըլ »  թերթի  գրասենյակը  գնալով  և  երիտասարդին  ազատ  գտնելով ,  Քեյթը  նրան  Մեյն  Սթրիթի  երկայնքով  տարավ  դեպի  տոնավաճառ ,  որտեղ  երկուսով  նստեցին  կանաչ  խոտերի  վրա  և  զուցեցին   Ուսուցչուհին  փորձեց  հասկացնել ,  գաղափար  տալ  նրան  այն  մասին ,  թե  որպես  գրող  ինչպիսի  դժվարությունների  կարող  է  հանդիպել  —  Դու  պետք  է  հասկանաս  կյանքը ,—  ասաց  Քեյթը   Նրա  ձայնը  ղողում  էր  լրջությունից   Նա  բռնեց  Ջորջ  Ուիլարդի  ուսերից  և  այնպես  շրջեց  դեպի  իր  կողմը ,  որ  կարողանար  նայել  նրա  աչքերի  մեջ   Անցորդներին  կարող  էր  թվալ ,  թե  նրանք  գրկախառնվելու  են  —  Եթե  դու  գրող  ես  դառնալու ,  պետք  է  դադարես  բառերի  հետ  խաղալուց ,—  բացատրեց  նա  —  Գերադասելի  է ,  որ  հրաժարվես  գրելու  գաղափարից ,  մինչև  որ  ավելի  լավ  պատրաստվես   Հիմա  ապրելու  ժամանակն  է   Քեզ  վախեցնելու  միտք  չունեմ ,  պարզապես  ուզում  եմ  հասկացնել ,  որ  այն ,  ինչ  մտադիր  ես  փորձել ,  չափազանց  կարևոր  է   Դու  չպետք  է  բառերի  սոսկ  փերեզակ  լինես   Կարևորն  այն  է ,  որ  իմանաս ,  թե  մարդիկ  ինչի՛  մասին  են  մտածում  և  ոչ  թե  ի՛նչ  են  ասում  Այդ  փոթորկալից  հինգշաբթի  օրվա  նախորդ  գիշերը ,  երբ  պատվելի  Քերթիս  Հարթմանը  նստել  էր  եկեղեցու  զանգակատանը՝  ուսուցչուհու  մարմնին  հայացք  գցելու  հույսով ,  երիտասարդ  Ուիլարղը  այցելության  էր  գնացել  Քեյթին ,  որպեսզի  նրանից  մի  գիրք  վերցնի   Այդ  ժամանակ  էր  ահա ,  որ  այդ  դեպքը  պատահեց  և  շփոթեցրեց  երիտասարդին   Նա  գիրքը  թևի  տակ  դնելով  պատրաստվում  էր  դուրս  գալ ,  երբ  Քեյթ  Սվիֆթը  նորից  խոսեց  ամենայն  լրջությամբ   Գիշերը  վրա  էր  հասնում  և  սենյակի  լույսը  գնալով  աղոտանում  էր   Երբ  երիտասարդը  շրջվեց ,  որ  գնա ,  ուսուցչուհին  մեղմորեն  արտասանեց  նրա  անունը  և  ինքնաբուխ  մի  շարժումով  բռնեց  նրա  ձեռքը   Թղթակիցը  համարյա  տղամարդ  էր  դարձել ,  և  նրա  տղամարդկային  գրավչությունը ,  ինչպես  նաև  զվարթությունը  միայնակ  կնոջ  սիրտը  շարժեցին   Ուսուցչուհու  մեջ  կրքոտ  ցանկություն  առաջացավ՝  Ուիլարդին  անկեղծորեն  բացատրելու  և  հասկացնելու  կյանքի  կարևորությունը   Նա  դեպի  առաջ  թեքվեց ,  և  շրթունքները  քսվեցին  երիտասարդի  այտերին   Այդ  րոպեին  տղան ,  կյանքում  առաջին  անգամ  գիտակցեց  աղջկա  կառուցվածքի  ընդգծված  գեղեցկությունը   Երկուսն  էլ  մի  պահ  շփոթվեցին ,  և  իր  զգացմունքները  հանդարտեցնելու  համար  ուսուցչուհին  նորից  դարձավ  կոպիտ  ու  բռնակալ  —  Ի՛նչ  օգուտ ,—  գոռաց  նա  կրքոտությամբ  —  Տասը  տարի  հետո  միայն  դու  կսկսես  հասկանալ ,  թե  ինչ  եմ  ուզում  ասել ,  երբ  զրուցում  եմ  քեզ  հետ  * * * Փոթորկոտ  այդ  գիշեր ,  մինչ  կղերականը  եկեղեցում  նստած  սպասում  էր  նրան ,  Քեյթ  Սվիֆթը  գնաց « Ուայնզբուրգ  Իգըլ »  թերթի  խմբագրություն ,  երիտասարդի  հետ  մի  անգամ  էլ  զրուցելու   Ձյան  մեջ  երկար  քայլելուց  նա  սկսեց  մրսել ,  միայնակ  և  հոգնած  զգաց  իրեն   Բարձրանալով  Մեյն  Սթրիթ  փողոցով ,  Քեյթը  նշմարեց  տպարանի  լուսամուտից  եկող  լույսը ,  որի  փայլն  ընկել  էր  ձյան  վրա   Նա  բացեց  դուռը  և  ներս  մտավ   Գրասենյակում ,  կրակարանի  մոտ  մի  ժամ  նստած ,  նա  խոսեց  ընդհանրապես  կյանքի  մասին ,  խոսեց  կրքոտ ,  լրջությամբ   Ինչ֊որ  մղիչ  մի  ուժ  նրան  տնից  դուրս ,  դեպի  ձյունն  էր  քշել   Այժմ  այդ  նույն  մղիչ  ուժն  էր ,  որ  իրեն  խոսեցնում  էր   Խոսելու  ընթացքում  նա  ոգևորվեց  այնպես ,  ինչպես  երբեմն  պատահում  էր  դպրոցում ,  աշակերտների  ներկայությամբ   Նրա  մեջ  բուռն  ձգտում  առաջացավ  կյանքի  դուռը  նորից  բացելու  երիտասարդի  առջև ,  որը  մի  ժամանակ  իր  աշակերտն  էր  եղել  և ,  իր  կարծիքով ,  կյանքը  հասկանալու  թաքուն  տաղանդ  ուներ   Այնքան  ուժեղ  էր  նրա  կիրքը ,  որ  այն  ֆիզիկական  մղում  դարձավ   Քեյթի  ձեռքերը  նորից  դիպան  երիտասարդի  ուսերին ,  և  նա  Ուիլարդին  դարձրեց  իր  կողմը   Աղոտ  լույսի  տակ  ուսուցչուհու  աչքերը  բոցկլտացին   Նա  վեր  կացավ  և  ծիծաղեց ,  բայց  ոչ  թե  սովորականի  պես  սուր ,  այլ  տարօրինակ ,  անհամարձակ  կերպով  —  Ես  պետք  է  գնամ ,—  ասաց  նա  —  Մի  րոպե  էլ  որ  մնամ ,  անկարող  կլինեմ  չհամբուրել  քեզ  Խմբագրատանը  շփոթություն  առաջացավ   Թեյթ  Սվիֆթը  շրջվեց  և  քայլեց  դեպի  դուռը   Ճիշտ  է ,  նա  ուսուցչուհի  էր ,  բայց  և  կին  էր  միաժամանակ   Ջորջ  Ուիլարդին  նայելիս ,  տղամարդու  կողմից  սիրվելու  կրքոտ  ցանկությունը ,  որ  երևի  հազար  անգամ  դրանից  առաջ  փոթորկի  նման  անցել  էր  իր  մարմնով ,  համակեց  նրա  ողջ  էությունը   Ճրագի  լույսի  տակ  Ջորջ  Ուիլարդը  ոչ  թե  տղայի ,  այլ  այր  մարդու  տեսքն  ուներ ,  որը  պատրաստ  էր  տղամարդու  դեր  կատարել  Ուսուցչուհին  թողեց ,  որ  Ջորջ  Ուիլարդը  թևերի  մեջ  առնի  իրեն   Տաքուկ ,  փոքրիկ  գրասենյակում  օդը  հանկարծ  ծանրացավ ,  և  նա  թուլություն  զգաց   Հենվելով  դռան  մոտ  գտնվող  ծանր  սեղանին ,  նա  սպասեց   Երբ  երիտասարդը  մոտեցավ  և  ձեռքը  դրեց  նրա  ուսին ,  Քեյթը  շրջվեց  և  թողեց ,  որ  իր  ծանր  մարմինը  հանգչի  երիտասարդի  վրա   Ջորջ  Ուիլարդն  է՛լ  ավելի  շփոթվեց   Մի  րոպե  նա  ուժեղ  գրկեց  երիտասարդ  կնոջը  և  սեղմեց  իր  կրծին   Հետո  ուսուցչուհին  պրկվեց ,  և  երկու  սուր ,  փոքրիկ  բռունցքներ  հարվածներ  տեղացին  Ջորջի  դեմքին   Երբ  ուսուցչուհին  հեռացավ  և  երիտասարդին  թողեց  մենակ ,  վերջինս  մոլեգնաբար  հայհոյելով ,  սկսեց  քայլել  գրասենյակի  մի  ծայրից  մ  յուսը   Այս  շփոթ  կացության  մեջ  հայտնվեց  պատվելի  Քերթիս  Հարթմանը   Երբ  նա  ներս  մտավ ,  Ջորջ  Ուիլարդը  ենթադրեց ,  որ  մարդիկ  խելագարվել  են   Իր  արյունոտ  բռունցքը  օդի  մեջ  թափահարելով ,  կրոնավորը  հայտնեց ,  թե  այդ  կինը ,  որին  մի  րոպե  առաջ  Ջորջն  իր  թևերի  մեջ  էր  առել ,  աստծո  միջնորդն  էր  և  ճշմարտության  միսիա  էր  կատարում  * * * Ջորջը  հանգցրեց  լուսամուտի  մոտ  գտնվող  ճրագը ,  կողպեց  տպարանի  դուռը  և  գնաց  տուն   Հասնելով  հյուրանոց ,  որտեղ  Հոպ  Հիգինսը  ժանտաքիսներ  բուծելու  երազանքով  էր  տարված ,  նա  բարձրացավ  իր  առանձնասենյակը   Վառարանի  մեջ  կրակը  հանգել  էր ,  և  Ջորջը  հանվեց  ցուրտ  սենյակում   Երբ  անկողին  մտավ ,  սավանները  նրան  ձյունե  սառած  ծածկոցներ  թվացին  Ջորջ  Ուիլարդը  շրջվեց  անկողնում ,  որտեղ  պառկած  էր  այդ  երեկո ,  թևերի  մեջ  բարձը  սեղմած  և  մտածում  էր  Քեյթ  Սվիֆթի  մասին   Նրա  ականջներում  հնչեցին  կրոնավորի  խոսքերը ,  որին  հանկարծակի  խելագարվածի  տեղ  էր  դրել   Ջորջի  աչքերը  պտտվեցին  սենյակով  մեկ   Խաբված  տղամարդուն  հատուկ  բարկությունն  անցավ  և  նա  փորձեց  հասկանալ ,  թե  ինչ  էր  պատահել ,  բայց  չկարողացավ   Մտովի  կրկին  ու  կրկին  քննեց  այդ  հարցը   Ժամերն  անցան  և  նա  սկսեց  մտածել ,  որ  շուտով  նոր  օր  է  բացվելու   Ժամը  չորսն  էր ,  երբ  վերմակն  իր  վրա  քաշեց  մինչև  վիզը  և  փորձեց  քնել   Երբ  թմրություն  զգաց  և  աչքերը  փակեց ,  ձեռքը  վեր  բարձրացրեց  և  խարխափեց  մթության  մեջ  —  Ես  մի  բան  չեմ  հասկացել   Քեյթ  Սվիֆթը  ինչ֊որ  բան  էր  ուզում  ասել  ինձ ,  և  ես  այդ  չեմ  հասկացել ,—  շշնջաց  Ջորջը  քունը  գլխին  Եվ  ամբողջ  Ուայնսբուրգում  նա  ամենավերջինը  քնեց  ձմռան  այդ  գիշեր  Թարգմանությունը՝ Հակոբ Ծուլիկյանի Տես նաև Օ՝Հենրի Պատմվածքներ,  Ջեյմս Ջոյս Պատմվածքներ և Վիլյամ Սարոյան Պատմվածքներ 
Ջո րջ  Ուիլլարդի  մայրը՝  Էլիզաբեթ  Ուիլլարդը ,  բարձրահասակ ,  նիհարավուն ,  ծաղկատար  դեմքով  կին  էր :  Ընդամենը  քառասունհինգ  տարեկան  էր ,  բայց  անհասկանալի  հիվանդությունն  արդեն  մարել  էր  նրա  կրակը :  Անտարբեր  շրջում  էր  հին  ու  անկարգ  հյուրանոցով  մեկ ,  նայելով  խունացած  պաստառներին  ու  հնամաշ  գորգերին :  Եվ  երբ  ի  վիճակի  էր  լինում  մի  բան  անելու ,  սպասուհու  նման  կարգի  էր  բերում  գեր  տղամարդկանց  աղտոտած  անկողիները :  Նրա  ամուսինը՝  Թոմ  Ուիլլարդը ,  սև  բեղերով ,  քառակուսի  ուսերով ,  զինվորական  արագ  քայլվածքվ ,  կտրուկ  շարժումներով ,  սլացիկ  մարմնով  բարետես  տղամարդ  էր :  Նա  ամեն  կերպ  աշխատում  էր  մոռանալ  կնոջը :  Սրահներով  դանդաղոտ  շարժվող  գունատ ,  երկարավուն  կերպարանքը  կարծես  կենդանի  հանդիմանանք  լիներ :  Կնոջ  մասին  հիշելիս ,  նա  զայրանում  ու  հայոյում  էր :  Եվ  ուզում  էր  գլուխն  ազատել  այդ  հյուրանոցից ,  որը  եկամտաբեր  չէր  և  մշտապես  գտնվում  էր  սնանկացման  եզրին :  Նրա  համար  կինն  ու  այդ  հին  տունն  վաղուց  կորած  ու  իր  կյանքից  ջնջված  բաներ  են :  Հյուրանոց ,  որտեղ  մի  ժամանակ  այնպիսի  հույսերով  սկսել  էր  իր  կյանքը ,  հիմա  երազածի  ստվերն  էլ  չէր :  Ռայնսբուրգի  փողոցներով ,  կոկիկ  հագնված  ու  գործնական  քայլելիս ,  նա  մերթընդմերթ  կանգնում  ու  արագ  հետ  էր  շրջվում ,  կարծես  վախենալով ,  որ  հյուրանոցի  և  կնոջ  ոգին  կարող  է  հետապնդել  նրան  նույնիսկ  փողոցում : « Անիծված  լինի  այսպիսի  կյանքը ,  անիծված »,-  փնչացրեց  նա  մտացրիվ :  Թոմ  Ուիլլարդը  քաղաքական  կյանքի  կրքոտ  սիրահար  էր  և  տարիներ  շարունակ  թունդ  հանրապետականների  համայնքում  դեմոկրատների  առաջնորդն  էր :  Նա  հույս  էր  տալիս  իրեն ,  թե  մի  օր  քաղաքական  վիճակն  իր  օգտին  կփոխվի ,  և  կգա  ժամանակը ,  երբ  երկար  տարիների  անօգուտ  ծառայությունը  կբերի  փոխհատուցման  պարգևը :  Նա  երազում  էր  կոնգրես  ընկնել ,  նույնիսկ  նահանգապետ  դառնալ :  Մի  անգամ ,  երբ  քաղաքական  մի  խորհրդակցության  ժամանակ  կուսակցության  երիտասրդ  անդմաներից  մեկը  սկսեց  պարծենալ ,  թե  անձնվեր  ծառայում  է  կուսակցությանը ,  Թոմ  Ուիլլարդը  զայրույթից  գունատվեց : « Ձայնդ  կտրիր »,-  շուրջը  նայելով  մռնչաց  նա : « Է՛յ ,  պատանի ,  դու  ի՞նչ  գիտես ,  ծառայությունն  ինչ  է :  Իսկ  ես ,  ես  դեմոկրատ  էի  այստեղ ,  Ուայնսբուրգում  դեռ  այն  ժամանակ ,  երբ  դեմոկրատ  լինելն  հանցանք  էր  համարվում :  Այո ,  այն  օրերին  մեզ  անխնա  հալածում  էին »:  Էլիզաբեթ  Ուիլլարդն  իր  որդուն ,  Ջորջին  կապված  էր  մի  խորունկ  սիրով ,  որը  թաքնված  էր  նրա  աղջկական  վաղեմի  երազանքի  փլատակներում :  Որդու  ներկայությամբ  երկչոտ  ու  ձգված  էր ,  բայց  երբ  տղան  իր  լրագրական  գործերով  քաղաք  էր  գնում ,  երբեմն  մտնում  էր  նրա  սենյակ ,  ծունկի  գալիս  պատուհանի  մոտ՝  խոհանոցի  սեղանից  սարքած  մի  գրակալի  առջև :  Ու  այստեղ ,  գրակալի  մոտ ,  մի  արարողություն  էր  սկսում ,  որը  և  աղոթք  էր ,  և  պահանջ  ուղղված  դեպի  երկինք :  Որդու  պատանեկան  կերպարի  մեջ  նա  տենչում  էր  վերակենդանացած  տեսնել ,  այն  ինչ  այժմ  գրեթե  մոռացված  էր ,  իսկ  մի  ժամանակ  իր  էության  անբաժան  մասն  էր :  Այս  էր  նրա  աղաչանքը . « Թեև  ես  մեռնում  եմ ,  բայց  վերջնականապես  տանուլ  չեմ  տալիս »,-  գոչում  էր  նա  այնպիսի  խոր  վճռականությամբ ,  որ  ամբողջ  մարմնով  դողում  էր :  Աչքերը  փայլում  էին  ու  սեղմում  էր  բռունցքները : « Եթե  իմ  մեռնելուց  հետո  նա  ինձ  նման  մի  գորշություն  դառնա ,  ես  ետ  կգամ :  Աղաչում  եմ ,  աստված ,  տուր  ինձ  այդ  արտոնությունը ,  ես  պահանջում  եմ :  Ես  կհատուցեմ  դրա  համար :  Թող  աստծո  պատժին  արժանանամ ,  ես  կտանեմ  ինձ  բաժին  ընկած  հարվածները ,  միայն  թե  իմ  որդին  կարողանա  մեր  երկուսի  փոխարեն  աշխարհին  ասել  այն ,  ինչ  իմ  մեջ  էլ  կա »:  Հետո  տարակուսանքով  լռում  ու  հայացքը  սևեռում  էր  դեպի  սենյակի  խորքը : « Եվ  թույլ  մի  տա ,  որ  նա  ճարպիկ  ու  ձեռներեց  դառնա »,-  ավելացնում  էր  տարտամորեն :  Արտաքուստ  Ջորջի  և  մոր  միջև  կապը  ձևական  էր  թվում :  Երբ  մայրը  հիվանդ  էր  լինում  և  օրը  անցկացնում  էր  իր  սենյակում՝  պատուհանի  մոտ  նստած ,  տղան  երբեմն  երեկոներն  այցելում  էր  նրան :  Երկուսով  նստում  էին  այն  պատուհանի  մոտ ,  որը  մի  փայտաշեն  տնակի  վրայով  նայում  էր  դեպի  մայրուղի :  Կողքի  պատուհանից  երևում  էր  մի  նրբանցք ,  որը  ձգվում  էր  մայրուղու  խանութների  հետևի  կողմից  և  գալիս ,  հատում  էր  Աբներ  Գրոֆի  հրուշականոցին :  Ու  հաճախ  նրանց  աչքի  առաջ  գյուղական  կյանքից  մի  պատկեր  էր  հանում :  Իր  խանութի  ետնամուտքում  մի  փայտի  կտոր  կամ  դատարկ  կաթի  շիշ  ձեռքին  հայտնվում  էր  Աբներ  Գրոֆը :  Հրուշակագործի  և  դեղագործ  Սիլվեստր  Վեստի  մոխրագույն  կատվի  միջև  վաղեմի  թշնամություն  կար :  Մայր  ու  որդի  նայում  էին ,  թե  ինչպես  է  կատուն  սողոսկում  հրուշականոցի  դռնից  ներս  և  շուտով  կրկին  հայտնվում  էր ,  հետևից  էլ՝  հրուշակագործը ,  հայհոյելով  ու  ձեռքերը  թափահարելով :  Նա  մանր  ու  կարմրած  աչքեր  ուներ ,  իսկ  սև  մազերն  ու  մորուքը  փաթափված  էին  լինում  ալրափոշով :  Երբեմն  այնպես  կատաղած  էր  լինում ,  որ  կատվի  չքանալուց  հետո  էլ  շարունակում  էր  նետել  փայտի ,  ապակու  կտորներ  և  նույնիսկ  իր  ձեռքի  տակ  եղած  գործիքները :  Մի  անգամ  նա  Սինինգի  երկաթեղենի  խանությի  հետևի  կողմում  մի  լուսամուտ  կոտրեց :  Նրբանցքում  մոխրագույն  կատուն  սեղմվում  էր  պատռած  թղթերով  ու  կոտրած  շշերով  լիքը  տակառներին ,  որոնց  վերևում  սև  ճանճերի  մի  պարս  էր  լինում :  Մի  անգամ ,  երբ  Էլիզաբեթ  Ուիլլարդը  մենակ  էր ,  հրուշակագործի  երկարատև  ու  զուր  կատաղությունը  դիտելուց  հետո  գլուխը  հակեց  սպիտակ ,  երկարավուն  ձեռքերին  ու  լաց  եղավ :  Դրանից  հետո ,  ամեն  անգամ  դեպի  նրբանցք  նայելիս՝  աշխատում  էր  չհիշել  մորուքավորի  ու  կատվի  կռիվը :  Դա  կարծես  իր  սեփական  կյանքի  կենդանի ,  սարսռազդու  կրկնությունը  լիներ :  Երեկոյան ,  երբ  որդին  մոր  հետ  նստում  էր  սենյակում ,  ճնշող  լռություն  էր  տիրում :  Օրը  մթնում  էր ,  և  կայարան  էր  ժամանում  երեկոյան  գնացքը :  Ավելի  հեռվում՝  փողոցի  փայտե  տախտակամածը  դոփելով ,  վեր  ու  վար  էին  անում  անցորդները :  Երեկոյան  գնացքի  մեկնելուց  հետո  կայարանամերձ  հրապարակը  ընկղմվում  էր  թանձր  խավարի  ու  լռության  մեջ :  Թերևս  միայն  առևտրական  շրջիկ  գործակալ  Սկիներ  Լիզոնը  կայարանի  տախտակամածի  լայնքով  մեկ  բեռնասայլ  քաշեր :  Փողոցով  մեկ  հնչում  էր  տղամարդու  ծիծաղի  ձայնը :  Շրխկում  էր  առաքման  գրասենյակի  դուռը :  Ջորջ  Ուիլլարդը  վեր  էր  կենում ,  անցնում  էր  սենյակով  ու  խարխափելով  գտնում  դռան  բռնակը :  Երբեմն  նա  դիպչում  էր  աթոռին ,  մի  կողմ  հրելով  այն :  Հիվանդ  կինը  մնում  էր  պատուհանի  մոտ  նստած՝  անշարժ  ու  հեղգ ,  երկար ,  սպիտակ  ու  անարյուն  ձեռքերը  կախ  ընկած  աթոռի  հենակներին : « Լավ  կլինի  դուրս  գնաս ,  տղաների  մոտ :  Շատ  ես  տանը  մնում »,-  ասում  էր  նա ,  փորձելով  որդու  հեռանալուց  առաջ  ցրել  պահի  անհարմարությունը : « Երևի  մի  քիչ  զբոսնեմ »,-  շփոթված  պատասխանում  էր  Ջորջ  Ուիլլարդը :  Ահա  թե  ինչ  պատահեց  Էլիզաբեթ  Ուիլլարդի  հետ  հուլիսյան  մի  երեկո ,  երբ  Ուիլլարդների  Նոր  Տունն  իրենց  ժամանակավոր  կացարանը  դարձնող  հյուրերը  պակասել  էին ,  և  նավթի  կանթեղներով  թույլ  լուսավորված  միջանցքները  թաղվել  էին  կիսախավարի  մեջ :  Նա  մի  քանի  օր  հիվանդ  անկողնում  պառկել  էր ,  և  որդին  չէր  այցելել  իրեն :  Հոգին  խռովահույզ  էր :  Տագնապը  բոցավառեց  նրա  մեջ  մնացած  կյանքի  թույլ  կայծը ,  և  նա  դուրս  սողաց  անկողնուց ,  հագնվեց  ու  չափազանցված  երկյուղից  դողալով ,  արագ  անցավ  միջանքով՝  դեպի  որդու  սենյակը :  Քայլելիս  ձեռքով  պահում  էր  մարմինը ,  սահուն ,  հուշիկ  անցնում  էր  նախասրահի  պաստառած  պատերի  կողքով  ու  ծանր  շնչում  էր :  Օդը  սուլում  էր  նրա  ատամների  արանքում :  Արագ  առաջանալով ,  մտածում  էր  թե  ինչ  հիմար  է  ինքը : « Հիմա  նա  տարված  է  իր  տղայական  գործերով »,-  ասաց  ինքն  իրեն ,- « երևի  սկսել  է  երեկոները  զբոսնել  աղջիկների  հետ »:  Էլիզաբեթ  Ուիլլարդը  միշտ  վախենում  էր ,  որ  կենվորներն  իրեն  կտեսնեն  հյուրանոցում .  հյուրանոց ,  որը  ժամանակին  պատկանում  էր  իր  հորը ,  և  որի  սեփականության  իրավունքը  մինչև  հիմա  էլ ,  ըստ  շրջանային  դատարանի  արձանագրության ,  իրենն  էր :  Խարխուլ  հյուրանոցը  շարունակ  կորցնում  էր  իր  հաճախորդներին ,  և  Էլիզաբեթը  մտածեց ,  որ  ինքն  էլ  է  այդպես  խղճուկ  ու  լքված :  Նրա  սենյակը  տան  մի  մութ  անկյունում  էր ,  և  երբ  ի  վիճակի  էր  աշխատել ,  ընտրում  էր  այն  ժամանակը ,  երբ  հյուրերը  քաղաքում  զբաղված  են  իրենց  առևտրային  գործարքներով :  Որդու  սենյակի  մոտ  մայրը  ծունկի  եկավ ,  փորձելով  որսալ  ներսից  եկող  ինչ - որ  ձայներ :  Լսելով ,  որ  տղան  այս  ու  այն  կողմ  գնալով՝  շշուկով  խոսում  է ,  թույլ  ժպտաց :  Ջորջ  Ուիլլարդը  ինքն  իրեն  բարձրաձայն  խոսելու  սովորություն  ուներ ,  և  ամեն  անգամ ,  նրան  ականջ  դնելիս ,  մայրը  մի  յուրատեսակ  հաճույք  էր  ստանում :  Նա  զգում  էր ,  որ  որդու  այդ  սովորությունը  ավելի  էր  զորացնում  իրենց  երկուսի  միջև  եղած  թաքուն  կապը :  Շատ  ու  շատ  անգամներ  մեկուսի  շշնջացել  էր  այդ  մասին :  Ու  հիմա  էլ  մտածեց . « Տղաս  ջանում  է  ճանաչել ,  գտնել  ինքն  իրեն :  Նա  սովորական  տաղտկալի ,  բթամիտ  չէ՝  ճարպիկ  ու  պոռոտախոս :  Նրա  մեջ  մի  թաքուն  բան  կա ,  որն  աճում  է  ու  զորանում :  Այդ  նույն  բանը  ես  թույլ  տվեցի ,  որ  մեռնեմ  իմ  մեջ »:  Կինը  վեր  կացավ  դռան  մոտից  և  միջանցքի  մթության  մեջ  ուղղվեց  դեպի  իր  սենյակ :  Նա  վախենում  էր ,  որ  դուռը  կբացվի ,  ու  տղան  կտեսնի  իրեն :  Երբ  արդեն  որոշ  տարածություն  անցել  էր  և  երբ  պիտի  թեքվեր  դեպի  մյուս  միջանցք ,  կանգ  առավ  և  մարմինն  առնելով  թևերի  մեջ ,  սպասեց ,  կամենալով  թոթափել  թուլության  դողը :  Իմանալով ,  որ  տղան  սենյակում  է ,  նա  երանության  զգացումով  համակվեց :  Երկար  ժամեր  մենակ  անկողնում  պառկած  մնալուց  նրա  անհանգստությունն  ահագնացել  էր :  Հիմա  նա  նորից  հանդարտվեց : « Գնամ  սենյակ  ու  քնեմ »,- շշնջաց  հաճույքով :  Բայց  Էլիզաբեթ  Ուիլլարդը  ոչ  պառկելու  էր ,  ոչ  էլ  քնելու :  Մինչ  նա  մթության  մեջ  կանգնած  դողում  էր ,  որդու  սենյակի  դուռը  բացվեց  ու  դուրս  եկավ  տղայի  հայրը՝  Թոմ  Ուիլլարդը :  Վերջինս  կանգնեց  դռների  վրա  ընկնող  լույսի  տակ ,  ձեռքը՝  բռնակին  ու  խոսեց :  Նրա  ասածները  կատաղեցրին  կնոջը :  Թոմ  Ուիլլարդը  փառասիրական  ձգտումներով  էր  կապված  որդու  հետ :  Նա  միշտ  իրեն  հաջողակ  էր  համարել ,  թեև  իր  ձեռնարկած  ոչ  մի  գործ  բարեհաջող  չի  ավարտվել :  Բայց  և  այնպես ,  երբ  բավական  հեռու  էր  լինում  Ուիլլարդների  Նոր  Տնից  և  վստահ  էր ,  որ  չի  հանդիպի  կնոջը ,  իրեն  ձևացնում  էր  քաղաքի  ազդեցիկ  մարդկանցից  մեկը :  Նա  ուզում  էր ,  որ  որդին  հաջողակ  լինի :  Այդ  նա  էր  տղայի  համար  տեղ  ապահովել « Ռայնսբուրգյան  Արծիվ »  խմբագրատանը :  Ու  հիմա ,  ձայնի  լուրջ  շեշտով  կշտամբում  էր  որդուն  նրա  վարքագծի  համար : « Լսիր ,  Ջորջ ,  դու  պետք  է  սթափվես »,-  ասաց  նա  խստորեն : « Ուիլլ  Հենդեսոնը  երեք  անգամ  այդ  մասին  խսել  է  ինձ  հետ :  Նա  ասում  է ,  թե  դու  անհաղորդ  նստում  ես ,  երբ  հետդ  խոսում  են  և  քեզ  մի  անտաշ  աղջնակի  նման  ես  պահում :  Ի՞նչ  է  պատահել »:  Թոմ  Ուիլլարդը  բարեհոգաբար  ծիծաղեց : « Դե  ես  հուսով  եմ ,  որ  կանցնի »,-  ասաց  նա : « Ես  Ուիլլին  էլ  եմ  ասել :  Դու  ոչ  հիմար  ես ,  ոլ  էլ  կինարմատ :  Դու  Թոմ  Ուիլլարդի  որդին  ես  և  պետք  է  սթափվես :  Ես  վստահ  եմ :  Քո  ասածնրից  ամենը  պարզ  է  դառնում :  Վատ  չէ ,  որ  լրագրությունը  քո  մեջ  գրող  դառնալու  միտք  է  ծնել :  Բայց  կարծում  եմ ,  որ  դրա  համար  էլ  դու  պետք  է  սթափվես  չէ՞ »:  Թոմ  Ուիլլարդն  արագ  անցավ  միջանցքով  սանդուղքաբաժին  և  ուղղվեց  դեպի  գրասենյակ :  Մթության  մեջ  կանգնած  կինը  լսում  էր ,  թե  նա  ինչպես  էր  խոսում  ու  ծիծաղում  մի  հյուրի  հետ ,  որը  կամենալով  փարատել  երեկոյի  տաղտուկը՝  նստել  էր  գրասենյակի  դռան  մոտ  մի  աթոռի  ու  ննջում  էր :  Կինը  հետ  դարձավ  որդու  սենյակի  դռան  մոտ ,  կարծես  հրաշքով  նրա  մարմնի  թուլությունը  վերացել  էր  ու  քայլերն  էլ  համարձակ  էին :  Լսելով  ներսից  եկող  աթոռի  ճռռոցն  ու  թղթի  վրայով  սահող  գրչի  ձայնը ,  նա  կրկին  հետ  շրջվեց  ու  միջանցքով  անցավ  դեպի  իր  սենյակը :  Մի  խիստ ,  որոշակի  վճռականություն  համակեց  Ուայնսբուրգյան  հյուրանոցի  տնօրենի  հուսաբեկ  կնոջը :  Այդ  վճռականությունը  երկար  տարիների  լուռ  ու  ապարդյուն  մտորումների  արգասիքն  էր : « Հիմա ,-  ասաց  ինքն  իրեն ,-  ես  պետք  է  գործի  անցնեմ :  Իմ  որդուն  վտանգ  է  սպառնում  և  ես  պետք  է  կանխեմ  այն »:  Նրան  կատաղեցնում  էր  այն ,  որ  Թոմ  Ուիլլարդի  և  որդու  միջև  տեղի  ունեցած  խոսակցությունը  բավական  խաղաղ  էր  ու  բնական ,  կարծես  թե  նրանք  համամիտ  էին :  Թեև  նա  տարիներ  շարունակ  ատել  էր  ամուսնուն ,  բայց  այդ  ատելությունը  տարտամ  էր  ու  անկերպարանք :  Նա  եղել  էր  իր  արած  ամեն  ինչի  մի  մասնիկը :  Հիմա ,  դռան  մոտ  ասված  մի  քանի  խոսքից  այդ  զգացմունքը  կերպարանք  ստացավ :  Մթության  մեջ  կինը  սեղմեց  բռունցքները  ու  մոլեգնած  շուրջը  նայեց :  Մոտենալով  պատից  կախված  պահարանին՝  հանեց  դերձակի  իր  երկար  մկրատը  ու  պահեց  դաշույնի  պես : « Ես  կսպանեմ  նրան »,-  ասաց  բարձրաձայն : « Նա  չարիքի  մարմնացում  է  դարձել ,  ու  ես  պետք  է  սպանեմ  նրան :  Եվ  երբ  մեռնի ,  մի  բան  կփշրվի  իմ  մեջ  ու  ես  էլ  կմեռնեմ :  Դա  բոլորիս  փրկությունը  կլինի »: Իր  աղջկական  տարիներին ,  ամուսնությունից  առաջ ,  Էլիզաբեթը  կասկածելի  վարք  ուներ  Ուայնսբուրգում :  Տարիներ  շարունակ  նա « թատրոնի  գիժ »  էր  ու  ճչան  շորեր  հագած  նա  ցուցադրաբար  քայլում  էր  փողոցներում ,  հոր  հյուրանոցի  զբոսաշրջիկների  հետ ,  ստիպելով  նրանց  պատմել  իրենց  քաղաքների  կյանքի  մասին :  Մի  անգամ  Էլիզաբեթը  ցնցեց  քաղաքը .  տղամարդու  շորեր  հագած ,  հեծանվով  անցավ  գլխավոր  փողոցով :  Այն  տարիների  բարձրահասակ ,  թուխ  աղջիկը  մտովի  նրա  պատկերներում  էր  խռովահույզ  ու  մոլոր :  Նրա  մեջ  մի  անհատնում  տագնապ  կար ,  և  դա  արտահայտվում  էր  երկու  ձևով :  Նախ՝  նրան  հանգիստ  չէր  տալիս  փոփոխության ,  իր  կյանքում  որոշակի  տեղաշարժ  տեսնելու  մի  անդիմադրելի  ձգտում :  Այդ  զգացումը  Էլիզաբեթին  մղեց  դեպի  թատրոն ,  դեպի  բեմ :  Նա  երազում  էր  մտնել  որևէ  թատերախմբի  մեջ  և  թափառել  աշխարհով  մեկ ,  միշտ  տեսնել  նոր  մարդկանց  և  իր  էությունից  ինչ - որ  բան  տալ  ամեքին :  Երբեմն  գիշերներն  այդ  ձգտումը  խելագարեցնում  էր  նրան ,  բայց  երբ  փորձում  էր  այդ  մասին  խոսել  Ուայնսբուրգ  ժամանած  և  իրենց  հյուրանոցում  իջևանած  թատերախմբի  անդամների  հետ ,  լրիվ  թևաթափ  էր  լինում :  Նրանք  անհաղորդ  էին  մնում  իր  ասածին ,  իսկ  եթե  հաջողվում  էլ  էր  ինչ - որ  չափով  արտահայտել  էր  իր  տենչը ,  միայն  ծիծաղում  էին : « Այսպես  չէ ,-  ասում  էին ,-  ամեն  տեղ  էլ  նույնքան  տաղտկալի  է  ու  անհետաքրքիր :  Ոչինչ  էլ  մի  սպասի  դրանից »:  Սակայն  իր  հետ  զբողնող  շրջիկ  առևտրականներն  ու  Թոմ  Ուիլլարդը  բոլորովին  այլ  էին :  Թվում  էր ,  թե  նրանք  միշտ  հասկանում  ու  կարեկցում  էին  իրեն :  Գյուղի  մայթերով  քայլելիս ,  ծառերի  տակ ,  մթան  մեջ  նրանք  բռնում  էին  իր  ձեռքը ,  և  այդ  պահերին  նա  մտածում  էր ,  որ  իրենց  երկուսի  միջև  էլ  խորունկ ,  թաքնված ,  չարտահայտված  զգացմունքները  դուրս  են  հորդում  ու  ձուլվում  իրար :  Նրա  անհանգստությունը  ուրիշ  կերպ  էլ  էր  արտահայտվում :  Եվ  դա  պարգևում  էր  իրեն  ազատության  ու  երջանկության  պահեր :  Նա  չեր  մեղադրում  իր  հետ  ժամանակ  անցկացնող  տղամարդկանց ,  և  ոչ  էլ  հետո՝  Թոմ  Ուիլլարդին :  Ամեն  անգամ  նույնն  էր՝  սկզբում  համբյուրներ ,  բուռն ,  հիասքանչ  հույզեր ,  հետո  անդորր ,  իսկ  վերջում՝  զղջումի  հեծկլտոցներ :  Հեկեկալուց  ձեռքը  դնում  էր  տղամարդու  դեմքին  ու  միշտ  նույն  բանն  էր  պատկերացնում :  Եթե  նույնիսկ  մի  խոշոր  ու  մորուքավոր  տղամարդ  էլ  լիներ ,  միևնույն  է ,  թվում  էր  թե  նա  հանկարծ  փոքրիկ  տղա  էր  դարձել :  Ու  զարմանում  էր ,  թե  ինչո՞ւ  նա  էլ  չէր  լալիս :  Ուիլլարդների  հին  տան  անկյուներից  մեկում  ծավարած  իր  սենյակում  Էլիզաբեթը  լամպ  վառեց  ու  դրեց  դռան  մոտի  զարդասեղանին :  Նա  մի  բան  էլ  վճռեց .  շարժվեց  դեպի  պատի  պահարաններից  մեկը ,  այնտեղից  հանեց  փոքր  քառակուսի  մի  տուփ  և  դրեց  սեղանին :  Հարդարանքի  պարագաներ  պարոնակող  տուփը  որոշ  իրերի  հետ  մի  ժամանակ  թողել  էր  Ուայնսբուրգ  այցելած  թատերաբեմերից  մեկը :  էլիզաբեթ  Ուիլլարդը  որոշել  էր  գեղեցիկ  երևալ :  Նրա  մազերը  դեռ  սև  էին  ու  մի  առատ  փունջ  հյուսված  ու  ոլորած  էր  գլխի  շուրջը :  Մտքում  աստիճամաբար  գծագրվում  էր  այն  տեսարանը ,  որ  տեղի  էր  ունենալու  ներքևի  սենյակում :  Թոմ  Ուիլլարդին  դեմառդեմ  կելնի  ոչ  թե  գունատ  ու  տանջահար  կերպարանք ,  այլ  կհայտնվի  անսպասելի  սահմեռկեցնող  մի  կերպար :  Բարձրահասակ ,  ուսերից  իջնող  առատ  վարսերով ,  մռայլադեմ  կերպարանքով  մեկը  խոշոր  քայլերով  կիջնի  աստիճաններով  և  կկանգնի  հյուրանոցի  գրասենյակում  թրև  եկող  ապշահար  դատարկապորտների  առաջ :  Նա  կանցնի  լուռ ,  սրընթաց  և  սարսռազդու  տեսքով :  Կհայտնվի  վագրի  նման ,  որի  ձագին  վտանգ  է  սպառնում :  Երկար ,  սրածայր  մկրատը  ձեռքին՝  նա  կելնի  ստվերների  միջից  ու  անաղմուկ  առաջ  կընթանա :  Հեծկլտոցը  կոկորդում  խեղդելով ,  Էլիզաբեթ  Ուիլլարդը  մարեց  սեղանին  դրված  լամպի  լույսը  և  մնաց  խավարի  մեջ  կանգնած՝  թույլ  ու  դողահար :  Այն  ուժը ,  որը  հայտնվել  էր  հրաշքի  պես ,  չքացավ :  Նա  թեթևակի  օրորվեց ,  առաջ  թեքվեց  և  բռնեց  այն  աթոռի  հենակից ,  որին  նստած  այնքան  օրեր  էր  անցկացրել ,  նայելով  դուրս ,  թիթեղյա  տանիքների  վրայով՝  դեպի  Ուայնսբուրգյան  գլխավոր  փողոցը :  Նախասենյակում  ոտնաձայներ  լսվեցին ,  և  դռների  մեջ  հայտնվեց  Ջորջ  Ուիլլարդը :  Նա  նստեց  մոր  կողքին  ու  սկսեց  խոսել . « Ես  պետք  է  հեռանամ  այստեղից :  Չգիտեմ ,  թե  ուր  եմ  գնալու ,  ինչ  եմ  անելու ,  միայն  մի  բան  գիտեմ ,  որ  պետք  է  գնամ »:  Մայրը ,  լուռ  լսեց  ու  սարսռեց :  Հետո  մի  ճիգով  կարողացավ  ասել . « Այո ,  լավ  կլինի ,  որ  սթափվես :  Դու  էլ  ես  այդ  ուզում ,  չէ՞ :  Ուզում  ես  գնալ  քաղաք  ու  փող  աշխատել ,  հա՞ :  Կարծում  ես՝  ավելի  լավ  կլինի՝  գործամոլ  դառնաս ,  լինես  ձեռներեց ,  խորամանկ  ու  եռանգո՞ւն »:  Մայրն  նորից  լռեց  ու  դողաց :  Որդին  տարուբերեց  գլուխը . « Գիտեմ ,  որ  չեմ  կարողանա  բացատրել  քեզ ,  բայց  ա՜խ ,  որքան  կուզենայի ,  որ  հասկանաս »,-  լրջախոհ  ասաց  նա : « Նույնիսկ  հորս  չեմ  կարող  ասել  այդ  մաին :  Չեմ  էլ  փորձում ,  անօգուտ  է :  Ես  չգիտեմ ,  թե  ինչ  պետք  է  անեմ :  Ես  պարզապես  ուզում  եմ  հեռանալ  այստեղից ,  դիտել  շուրջս ,  մարդկանց  ու  մտածել »:  Սենյակում  լռություն  տիրեց ,  որը  նախորդ  երեկոների  նման  ճնշող  էր :  Որոշ  ժամանակ  անց  տղան  փորձեց  նորից  խոսել . « Մեկ ,  թե  երկու  տարի  կլինի ,  ինչ  մտածում  եմ  այդ  մասին »:  Այս  ասելով ,  ելավ  տեղից  ու  շարժվեց  դեպի  դուռը : « Հայրիկն  ինձ  մի  բան  ասաց ,  և  ինձ  համար  պարձ  դարձավ ,  որ  պետք  է  հեռանամ »:  Նա  ձեռքը  տարավ  դռան  բռնակին :  Սենյակի  լռությունը  անտանելի  դարձավ  կնոջ  համար :  Որդու  շուրթերից  այդ  խոսքերը  լսելով ,  նա  հրճվանքից  ուզում  էր  ճչալ ,  բայց  ուրախության  զգացում  արտահայտել  վաղուց  արդեն  անկարող  էր  դարձել : « Լավ  կլինի  դուրս  գնաս ,  տղաների  մոտ »,-  ասաց  ան : « Գնամ  մի  քիչ  զբոսնեմ »,-  պատասխանեց  որդին ,  շփոթված  շարժումով  դուրս  եկավ  սենյակից  ու  հետևից  ծածկեց  դուռը : Թարգմանությունը՝  Գոհար  Գասպարյան Տես նաև Շերվուդ Անդերսոն Պատմվածքներ 
Լև Նիկոլաևիչ Տոլստոյը ոչ մի կերպ չէր կարողանում ամբողովին համակվել իր զմայլանքով, ավելի ճիշտ՝ լուծվել բնության անդորրի մեջ, զգալ հարթ կանաչ բացատն ու հորիզոնը, ուր նա ուղղել էր իր հայացքը… Ուղեղի մի հատվածը, թերևս փոքր մի օջախ, այնքան ուժեղ էր գրգռվել, որ խցանել էր ամբողջ ուղեղը, կանգնեցրել մտքի աշխատանքը… Ցավալին այն էր, որ այդ խանգարիչ գրգռված օջախը փոքր էր, աննշան, և ամենատհաճը իր համար՝ պատճառը կենցաղային փոքրիկ անհարթությունն էր… Եվ որովհետև Լև Նիկոլաևիչի մտքերը բարձրաշխարհիկ էին, խոշոր ձևերի մեջ, մոնումենտալ, որոնց վրա միշտ շնկշնկում էր Աստծո շունչը, զգացվում նրա ներկայությունը, ապա այդ շատ մարդկային, կենցաղային տհաճությունը օտար մարմին էր, միայնակ ու ծանրանում էր, կախվում ամբողջից: Ուրիշ են սովորական մահկանացուները, նրանց կենսական ոլորտը արդեն նմանօրինակ բազմաթիվ շոշափելի, առարկայական տհաճություններից է կազմված, նրանց համար այս խորդուբորդությունը անվերջանալի տհաճությունների շարունակությունն է, և շուտով մոռացվում է: Ուրեմն այսպես. Լև Տոլստոյը նայում էր կանաչակապտավուն հորիզոնին և կամաց-կամաց լցնում իր ուղեղը Աստծո շնչառությամբ, ջանալով կատարել հակառակը՝ ազատություն տալ ուղեղի մեծ հատվածին և խցանել այդ փոքրիկ օջախը: Նա հիանում էր շրջապատով և զգում այն մեծ ճշմարտությունը, որ Աստված դա բանականություն է: Որ բարին, ճշմարտությունը, հավերժությունը, Աստված նույն բաներն են, և նա մոռացավ, որ նստած է ձիու վրա: Ձին նույնպես նայում էր հորիզոնին և, զարմանալի էր, նա նայում էր նույն կետին, ուր նայում էր Լև Նիկոլաևիչը: - Լավ է, չէ՞…,- ասաց Ձին: - Շա՜տ, չքնա՜ղ է… մե՜ծ է… այնքան մեծ է, որ կարելի է ասել՝ բնական է, այսինքն՝ ճշմարիտ է, այսինքն՝ բարի է… - ասաց Լև Նիկոլաևիչը անմիջականորեն, առանց լրիվ գիտակցելու, թե ով տվեց իրեն այդ հարցը: Դա այնքան տեղին խոսք էր, բնությունից, տեղանքից և եղանակից ծնված վիճակ, այդ պահի, Աստծո շնչառության ճշգրիտ զգացողություն, որ մեծ գրողը խոսքն ընդունեց որպես բնականոն իրողություն: Դա նաև իր մտքի ձայնն էր: - Դուք զգո՞ւմ եք հորիզոնի կապը անտառի հետ…- կրկին խոսեց Ձին: - Իհարկե…- մեղմ շշնջաց Գրողը: - Դուք զգո՞ւմ եք անտառի անցումը դեպի հովիտ, հովտում միայն ծառեր չկան, մնացածը նույնն է… Եվ այնտեղ օդն ավելի առատ է և… օդն այնտեղ զարմանալի համ ունի՝ թթվաշ է, թոքերի թաղանթը դուրեկան ծակծկող… Լև Նիկոլաևիչն այդ ուղղակի զգում էր իր թոքերի մեջ և պատասխանի փոխարեն մեղմ ժպտաց, ինչպես ժպտում են քնից կուշտ արթնանալուց հետո: - Դու տեսնո՞ւմ եք, հովիտը դառնում է ձոր, այդ ձորը նույն հովիտն է, միայն ձևն է փոխել, միևնույն մարմնի շարունակությունն է…- շարունակեց Ձին: - Այո,- ասաց Գրողը համարյա ինքնամոռացմամբ, թեթև զգալով, որ Սոֆիա Անդրեևնայի հետ կապված դիպվածի թեման շատ հեռվից, այնուամենայնիվ, խանգարում է երջանկության իր ընկալմանը: - Ձորից սկսվում է բլուրը…- շշուկով խոսում էր Ձին: - Բլրի վրա այնքան մանր ու փափուկ բույսեր կան, որ երբ պառկում ես նրանց վրա, զգում ես աշխարհի մարմինը… «Լավ է՝ աշխարհի մարմինը»,- մտածեց Գրողը: - Ես շատ եմ սիրում աշխարհի մարմինը,- շարունակեց Ձին: - Ես կուզենայի փարվել նրան, իմ մարմնով զգալ նրա ձևերը, նրա հոտը, համբուրել նրա բոլոր մասերը՝ նրա ոտքերը, նրա ճակատը, նրա ձեռքերը, նրա շուրթերը… Լև Նիկոլաևիչն ուզեց յուրովի զգալ աշխարհի մարմինը՝ ոչ թե իմաստավորել, այլ զգալ, և նա այն վերածեց մարդկային մարմնի մասերի ու կարծես հասկացավ: - Մեր մարմինները աշխարհի մարմնի շարունակությունն են,- ասես կռահեց Հեծյալի միտքը Ձին: Տոլստոյին համակեց նրա մաքուր ոգևորությունը. - Եվ բոլորը զգում են իրար…- ասաց նա առանց գիտակցելու, որ արդեն զրուցում է իր Ձիու հետ: Բոլորը զգում են և հասկանում… Միայն եթե մնան այնպիսին, ինչպիսին ստեղծել է Աստված: - Եվ եթե նրանք հասկանան, թե ինչ են զգում… - Նրանք հասկանում են, թե ինչ են զգում… Կարևոր է չկորցնել անհատականությունը… «Անհատականությո՞ւնը»,- մտածեց Գրողը: - Անձը, իր իսկությունը,- ճշտեց Ձին: - Բնությունը միացյալ բանականություն է,- ասաց Գրողը,- բանականությունը՝ Աստված…- և բնազդաբար ինքն իրեն՝ կրկին գրգռելով տհաճ հուշերի մնացուկներով, ասաց.- Մարդ պետք է խելոք լինի, և նա Աստված կունենա… Բանականությունը բերում է դեպի Աստված, բանականությունը բերում է դեպի Աստված, բանականությունը բերում է դեպի ճշմարտություն, բանականությունը բերում է դեպի բարին… Խելո՛ք եղեք, խելո՛ք… Այդ ձեր օգուտն է… Տոլստոյի խոսքերի մեջ զգացվեց հոգնածությունը մանրմունր կենցաղային անհարթություններից, մերձավորների իրարամերժ հայացքներից, աններդաշնակ մտքերից, ոչ բարի ներքին հոսանքներից, մի խոսքով այն ամենից, ինչ մեծ բանականության դեմ է: Եվ կրկին կոնկրետացավ Սոֆիա Անդրեևնայի հետ առավոտյան դեղի ունեցած անախորժ զրույցը: Զովը սահեց կանաչ բացատով ու պարուրեց Տոլստոյին և թեթև դողը թափանցեց նրա ոսկորների մեջ: Տոլստոյը ձգեց Ձիու սանձը՝ շրջելու համար նրա գլուխը. վերադառնալ էր հարկավոր: Բայց Ձիու գլուխը չթեքվեց: Նա աներեր առաջ էր ուղղված: Ձին հմայված էր բնապատկերով. երեկոյան զովը թարմացրեց նրա հոգնած մարմինը, և հորիզոնում հետզհետե խտացող, կուտակվող մուգ կանաչը շոյում էր հայացքը, հիշեցնում նրա մանկությունը և մորը, որը հատկապես օրվա այս ժամին մի առանձին քնքշանքով էր փարվում նրան: Տոլստոյը կրկին ձգեց նրա սանձը. Ձին չէր կարողանում կտրվել դիմացի տեսարանից և անջատվել էր ներքին վիճակից: - Գնա՛նք,- ասաց Տոլստոյը: «Չեմ ուզում»,- մտածեց Ձին, բայց ասել չհամարձակվեց, որովհետև սա անառարկելի դրվածք էր իր և Հեծյալի միջև ու ոչ մի առնչություն չուներ նրանց երկխոսության հետ:  Տոլստոյն արդեն սկսել էր նյարդայնանալ. նա հայտնի ձի հեծնող էր, ու ինչ-որ մի տեղ նույնիսկ հաճույք էր զգում այն բազմաթիվ լուսանկարներից, որտեղ ինքը պատկերված էր ձիու վրա: Իր կեցվածքի մեջ կար գիտակ հեծյալի արժանապատվություն, և ձիարշավարանում շատերը կարող էին նախանձել նրա արվեստին: «Մի քիչ էլ,- ինքն իրեն ցանկացավ Ձին,- մի վայրկյան հետո անտառը զարմանալի բուրմունք կարտաբերի, որ միայն այս պահին է ունենում. դա նրա վերջին արտաշնչումն է… Ես ու մայրս թոքերս լայն բացած սպասում էինք անտառի արտաշնչմանը… Այդ այն պահն է, երբ բոլոր ծառերը, թփերը, միջատները, մանր-մունր կանաչները, բուսականության արմատները, հողի ծակոտիները, փշերը միասին են… Դա միահյուսման պահն է… Աշխարհի մարմնի պահն է… Մի քիչ էլ սպասենք…»: Բայց այս խոսքերը Ձին միայն մտածում էր, և Տոլստոյը չլսեց: Նրա մարմինը ցրտից սարսռաց ու նա կրկին այս անգամ ավելի ուժգին ձգեց սանձը: Լկամը մտավ ձիու լեզվի տակ, լեզուն նույնիսկ ծալվեց ատամների վրա, բայց Ձին կրկին չշարժեց գլուխը: Ստիպված, Տոլստոյը կրունկով խթանեց Ձիու կողը: Ձին ուժեղ ցավ զգաց ու սթափվեց: Եվ գոհ, որ նույնիսկ այս տարիքում հմտորեն պահպանում է հեծյալի իր արժանապատվությամբ լի կեցվածքը, Տոլստոյը շարժվեց կալվածքի կողմը: Լև Տոլստոյը և Ձին վերադարձան տուն: Տես նաև Աղասի Այվազյան Պատմվածքներ 
Իմ տունը և իմ սենյակը կառուցել էր ոմն Դանդուրով: Պատերից մեկը ծուռծուկալ է, դուրս է ընկել, մյուս պատը բացել է իր աղյուսե կարմիր ատամնաշարը: Պատիս վրա տատիս նկարն է, հագին չիխտիկոպի, մյուս պատին Գոգենի «Թաիթուհին» է: Պատի տակ գրքեր են, որոնք գրել է դժբախտ և մեղավոր ֆրանսիացի Մոպասանը, և մի տասնյակ՝ աշխարհին չհարմարվող մարդիկ… Սենյակի կենտրոնում իմ մահճակալն է. իտալական ինչ-որ քաղաքում շինած, ռոկոկո: Այդ մահճակալի վրա մեռնում է հայ բուրժուա Մելիք-Կարակոզովը, որը թերթ էր հրատարակել 100 հատ տպաքանակով, և Թիֆլիսի ազգային ժողովներում ճառեր էր ասել… Ու երբ մեռնում էր այդ մահճակալի վրա Գևորգ Մելիք-Կարակոզովը, այդ ժամանակ ասաց. «Մի բան կնվիրեք սրան», այսինքն ինձ: Ու ինձ նվիրեցին նրա տակի մահճակալը: Իսկ նրան թաղեցին հին հայ ինտելիգենտները: Նրա տան նախասրահում սև պառավները ջութակ էին նվագում: Միայն պառավներն էին նստած: Եվ «Ալելույա» էին երգում միայն դեղին պառավները: Միայն պառավներն էին տանում դագաղը, խոսում էին անգլերեն, ֆրանսերեն, գերմաներեն, ռուսերեն… Եվ մահճակալը ինձ նվիրեցին… Սա էլ ի միջի այլոց: Սա միայն մահճակալիս պատմությունն էր, որ գրած է իմ սենյակի պատերի մեջ: Տրամվայները մտնում են մեր նեղ փողոցը, քսվելով պատերին դրսի կողմից, զնգալով շարժվում: Մի օր առավոտից, ծուռ պատը սկսեց ճոճվել: Նա գնաց-եկավ, հետո փլվեց: Բացվեց փողոցի կեսը: Հետո ասես հալվեց մյուս վտիտ պատս: Իջավ, չքացավ… Կորան նաև երրորդ, չորրորդ պատերս… Սենյակս մնաց առանց պատերի: Ես մեջտեղը՝ իտալական մահճակալի վրա: Բագրատը, հարևանս՝ Բագրատը, մայթով անցավ, մտավ սենյակս և մյուս կողմից դուրս եկավ: Կարծես ես չկամ… Սենյակս դարձավ մայթի շարունակությունը: Հետո փողոցի մարդիկ սկսեցին անցնել իմ սենյակով: Երկու քայլ էին անում ասֆալտի վրա, տեսնում էին փայտե հատակս առանց պատերի, ոտքը վեր էին դնում, հո՛պ, և մի քանի քայլ սենյակումս էին անում… Խաղի պես բան էր. այսպես հեշտ կարելի էր մտնել սենյակ և քայլել ու դուրս գալ փողոց… Մի երկար մարդ նույնիսկ քայլ արեց մահճակալիս վրայով: Ասես ես չկամ:  Երկու տղա աչքով չափեցին տարածությունը իրենց և իմ գլխավերևը դեռևս մնացած լուսամփոփի միջև, հետո նրանցից մեկը քար նետեց, չկպավ լամպին, ջղայնացավ, հետո մյուսը քար վերցրեց, նետեց ու դեմ ու դեմ բրոնզե լուսամփոփիս մեջտեղը: Լուսամփոփս զրնգաց զանգի նման, գնաց առաստաղին կպավ, ետ եկավ՝ առաստաղին կպավ… Հետո երեկո եկավ ու մթնեց, ու դեռ մնացել էին գլխավերևս զրնգոցի բեկորները… Մարդիկ անցնում էին փողոցով, մտնում էին սենյակս, գրքերս էին պատռում և պպզում անկյունում: Ես սկսեցի ինքս ինձ հետ բարձրաձայն խոսել, իբր տեսեք, ես չեմ վախենում… Մարդիկ միշտ այդպես են անում, երբ մութ է, և նրանք վախենում են…  Տես նաև Աղասի Այվազյան Պատմվածքներ, Ակսել Բակունց Ծատուն տղան, Դերենիկ Դեմիրճյան Ջութակ և սրինգ և Ստեփան Զորյան Ջրհորի մոտ 
Նա մտքում ասաց «ֆուհ», և հիմա պետք է կատարվեր իր սիրած համարներից մեկը: Մի սեղանին դրված էր կատելոկ-գլխարկ, մյուս սեղանին՝ սև կատելոկ-գլխարկ: Նա իջեցնում էր իր մի կատելոկի մեջ նապաստակին, հետո նայում էր հանդիսատեսին, ժպտում, մտքում ասում «ֆուհ» և նապաստակը հանում էր մյուս կատելոկից: Հանդիսականները թեպետ շատ էին տեսել այդ համարը, ձանձրալի էր, բայց ծափահարում էին, ընդունում, որովհետև օրինական էր, որովհետև կար գերագույն պայմանավորվածություն. աշխարհում մարդիկ մի հիմնարկ էին շինել, որ կրկես էր կոչվում, որտեղ պետք է հավաքվեին նրանք և նայեին, պետք է դուրս գար ձեռնածուն և պետք է աներ ֆոկուսը, որ ընդունված էր մարդկանց կողմից, և նրանք պետք է ծափահարեին. եթե նրանք գտնվեին այս պայմանավորվածությունից դուրս, համարը երևի պիտի չլիներ: Իսկ հիմա նույնիսկ հաճույք էին ստանում, որ ամեն ինչ իր տեղումն էր՝ լույսերը, մանեժը, ձեռնածուն, կատելոկը, նապաստակը, համար հայտարարողը, հսկիչը, ադմինիստրատորը, կրկեսի ելքը, մուտքը, տոմսարկղը… Բայց բոլորից շատ ոգևորվում, հրճվում էր այս ֆոկուսից ինքը՝ ձեռնածուն: Նա հազիվ էր պահում ընդունված չափավոր ժպիտի տակ իր անզուսպ հրճվանքը և, նապաստակը հանելով մյուս գլխարկից, ցնծում էր. նրա աչքերը լայն բացված էին ու իր արածից և, ընդհանրապես, այս ֆոկուսը հնարողից զարմացած-զարմացած: Ու հիմա, երբ մտքում ասաց «ֆո՛ւհ», և նապաստակը պետք է տեղավորվեր մյուս կոտելոկում, նրա ներքին ոգևորությունը մեծացավ-մեծացավ, ու այդ ոգևորության մեծացումից կատարվեց հակառակը՝ նա տխրեց ու մի պահ քարացավ կիսաժպիտը երեսին, նայեց կուչ եկած նապաստակին. «ֆո՛ւհ», և նապաստակը մյուս գլխարկում կլինի: Ու կրկին նայելով նապաստակին՝ զարմացավ մի ուրիշ բանից, զարմացավ, որ նա գոյություն ունի: «Ֆո՛ւհ» և ոչնչից նապաստակ էր ստեղծվել: Ընդհանրապես նա առաջացել է այս կոտելոկի մեջ: Նա զգաց, որ նապաստակը ինքնին արդեն ֆոկուս է, նույնիսկ հրաշք և անպայման չէ, որ նա տեղափոխվի, և ինչ ֆոկուս է տեղափոխվելը… Ձեռնածուի հայացքը կանգնեց իր ձեռքի վրա: «Ֆո՛ւհ»՝ և իր այս զարմանալի ձեռքը կա աշխարհում: «Ֆուհ»՝ և ինքը ծնվել է, «Ֆուհ»՝ ֆոկուս կատարվեց, և ինքը անմեղ բանտ ընկավ: Բանտում մի ձեռնածու կար, ծանոթացավ նրա հետ և սովորեց ֆոկուսներ անել: Դուրս եկավ բանտից և սկսեց ֆոկուսներ ցուցադրել կրկեսում: Եթե չլիներ իր բանտ ընկնելու ֆոկուսը, նա դժվար թե ֆոկուսնիկ դառնար: Եվ միշտ ուրախանում էր, որ ինքը բանտ ընկավ: Ծիծաղելի էր, բայց ուրախանում էր: Նա զարմանալիորեն զգաց, որ ինքը սիրում է ամեն ինչ… Նա սիրում էր ոչ միայն մարդկանց, ոչ միայն կենդանիներին, երկինքը, հողը… ավելին՝… Այդ ավելին նա չէր կարող բնորոշել… Բայց զգում էր, որ ինքն էլ այդ ավելիի մեջ էր, և ավելին իր մեջ էր… Դա ներքին ոգևորություն էր, հնարավորությունը, իր ճշմարտությունը… Ու հանկարծ ասես սահմանները ջնջվեցին, իր ոգևորության, իր հնարավորության կաշկանդված սահմանները ջնջվեցին, ու նա զգաց, որ ինքը ամեն ինչ կարող է: Նա իր յուրաքանչյուր զգացումը, անշոշափելի բարին, սերը կարող է շոշափելի և տեսանելի դարձնել: Սերը և բարին ամենաստեղծ են, նրանք կարող են մարմին առնել: Իսկական սերը, բարին, հրաշալի են, մեծ ուժ ունեն ու մարմինները ծնվում են նրանցից: Ու ճաղատ ձեռնածուն մտքում ասաց «Ֆո՛ւհ»՝ և կրկեսի մանեժի կենտրոնում երևաց մի մեծ նապաստակ: Ձեռնածուի ոգևորությունը զուսպ էր, բայց տարօրինակ խոր, անվերջ… Նա էլի մտքում ասաց «Ֆո՛ւհ»՝ և կրկեսի կենտրոնում կարծես հատակից դուրս պրծավ մի սպիտակ ձի: Շատ մարդ չէր կարող նկատել: Ինքն էլ ուշ գլխի ընկավ: Ետ նայեց. դռները փակ էին, և կրկեսի ծառայողները հորանջելով այս ու այն կողմ էին նայում: Նա կրկին լարեց իրեն, մտքում ասաց. «Ֆո՛ւհ»՝ և մանեժում երևաց երկրորդ ձին՝ մի մուգ կարմիր տաք ձի: Ձեռնածուն զգաց, որ իր սերը կարող է առարկա դառնալ… Համեցեք… Նա զգաց անցումը այդ համեցեքից մինչև գործը: Ի՞նչն էր այդ հեշտությունը: Այնուամենայնիվ, նա մտքում ասաց «Ֆո՛ւհ» և մանեժի կենտրոնում կրկին ծնվեց մի կարմիր, իր սիրո, իր ներքին ջերմության պես տաք մի ձի ու կրակի պես վազեց: Նա զարմանալու ժամանակ էլ չուներ: Էլի կրկնեց իր խոսքը, և նոր ձի երևաց մանեժում: Սա կյանք էր խտացած, սիրով լցված, ասես ջերմությունը և զգացմունքը խտացել էին այնպես, ինչպես գազն է խտանում, երբ նեյլոնե վերնաշապիկի տեսք է ստանում… Զգացմունքը խտացավ և դարձավ առարկա, կենդանի ձի, հիմա արդեն ձի… Ձեռնածուն զգաց կյանքը, իր սովորական զգացմունքները չքվեցին, և կորավ իր ամբողջ կյանքը՝ վախերը, կիսատ սերը, կիսաճշմարտությունը… Ու զգաց, որ նրանք ոչինչ չէին կարող ստեղծել… Անե՜ծք, անե՜ծք… Որքան հասարակ է, «Ֆո՛ւհ»՝ և կրկին ձի է առաջանում… Ձեռնածուն դեն նետեց ֆրակը, իր ձեռքի փոքրիկ փայտիկը, փողկապը և գզգզված կանգնել էր և հրամայում էր ձիերին և ստեղծում նոր ձիեր… Ասես այդ ձիերը դուրս էին գալիս իր ներսից: Իսկ ներսում տաք էր, ասես հրդեհ լիներ, ու կուտակված սեր էր, մի զարմանալի սեր… Նա գիտեր, որ ամեն ինչ կարող է հանել այդ կուտակված զգացումից… Ու դա հրաշք էր: Կրկեսը լցվեց ձիերով, ու նա կրկին և կրկին ստեղծում էր մի նոր ձի-արարած… Հանդիսականները կամաց-կամաց հոգնեցին այդ տեսարանից: Ձիեր այսօր նրանք շատ էին տեսել: Ու վերջնականապես նրանց ձանձրացրեց այս երկարացրած համարը: Մեկը բարձրացավ տեղից և գնաց ելքի կողմը: Ադմինիստրատորը աննկատ մոտեցավ ճաղատ ձեռնածուին և, ասես ի միջի այլոց, շշնջաց. «Լսիր, ախր չեղավ, է… Համը հանեցիր… չափի զգացում է պետք…»: Ձեռնածուն բան չէր տեսնում և լսում: Իսկ ձիերը կարմիր, ոսկեգույն, կրակի և ածուխի խառնուրդ, բրոնզի և պողպատի փայլով էին խառնվել մանեժում, պտտվում էին՝ մի շարքը ձախ, երկրորդը՝ աջ երրորդը՝ նորից ձախ… Ու ասես մանեժը այրվում էր, պտտվում, բաբախում ինչպես մեծ սիրտ… Ձեռնածուն շատ զավեշտական էր իր տեսքով, վերնաշապիկի փեշերը դուրս էին եկել շալվարի միջից, աչքերը ոգևորված էին: Նրա ուրախությունը ծիծաղելի էր… Ու նա թափահարում էր ձեռքերը ու մտքում ասում «ֆո՜ւհ»: Մարդիկ արդեն հոգնել էին, և ով ավելի պնդերես էր, թողնում էր կրկեսը: Նրանք հրաշքը չէին տեսնում, նրանց ֆոկուս էր պետք:   Տես նաև Աղասի Այվազյան Պատմվածքներ 
Աղասի Այվազյան Չիխլի Նա կաղալով անցավ փողոցը, հետո ծռվեց դեպի ձախ՝ մյուս փողոցը և մոտեցավ թունելին: Նա քայլում էր գլուխը կախ, պոչը իջեցրած, հայացքը հոնքի տակից… Նա մի տարօրինակ զգացում ուներ. ասես էլի ինչ-որ մեկը տխրել է իր համար, նույնիսկ ավելին՝ ամաչում է, որ ինքն այսպես հուսալքված է… Նա մտավ թունել: Նախկինում նա էլի մի քանի անգամ եղել էր այստեղ և ծանոթ էր այս սառնությանը: Թունելի առաստաղից ջուրը կաթեց նրա զանգին: Նա շուն էր: Եվ նրա անունը Չիխլի էր: Ինչ-որ մի ժամանակ, դեռ մանուկ հասակում, նա ուրիշ անուն ուներ: Հիմա նա մոռացել էր այդ ավելի բարեհնչյուն անունը: Նա սկլերոտիկ ուղեղ ուներ, սկլերոտիկ կարմիր աչքեր… Այդ մոխրագույն, լպրծուն զիբիլը, որ առաջացնում է սկլերոզ, լիքը-լիքը ճխտվել-տեղավորվել էր Չիխլիի բոլոր անոթներում՝ ուղեղի, աչքերի, սրտից դեպի ուղեղը գնացող, ամեն տեղից ամեն տեղ գնացող անոթներում… Ու հազիվ էին շարժվում նրա մտքերը այդ նեղացած անոթներով: Խցանվել, փակվել էր հուշերի ճանապարհը, և մանկության պատկերները չէին հասնում այդ անպետք նյութերով լցված անոթներով: Միայն մի բան, այնումանենայնիվ, շարժվում էր նրա մեջ և զբաղեցնում նրա ողջ էությունը. դա միտքն էր հավատարմության մասին: «Հավատարիմ լինե՞լ, թե ոչ»,- անընդհատ մտածում էր Չիխլին: Եվ երբ եզրակացնում էր, որ անպետք է հավատարիմ լինել, այդ է աշխարհի իմաստը, նա ոգևորվում էր ու երջանիկ էր… Աշխարհը թեթև էր, սպիտակ, ու ինքը անչափ սիրում էր տիրոջը և ուրիշներին՝ ուրիշ մարդկանց, ուրիշ շների, ուրիշ շների տերերին… Ու զարմանալիորեն հենց այդ ժամանակ նա սիրում էր իրեն, բայց մի յուրօրինակ սիրով: Չիխլին գիտեր ե՛րբ վազել տիրոջ առջևից և ե՛րբ ետևից, ե՛րբ ձեռքը լիզել և ե՛րբ ոտքերն ընկնել: Ուրիշի հաճույքը իր հաճույքն էր: Նա չէր վախենում, որ որևէ մեկը կարող է իրեն նեղացնել, նա վախենում էր, որ ինքը հանկարծ որևէ մեկին տհաճություն չպատճառի ու նայում էր յուրաքանչյուրի աչքերի մեջ, հետևում տրամադրությանը ու հանգիստ էր, երբ շուրջը գոհ էին: Եվ զարմանալի հպարտ էր Չիխլին. նրա հպարտությունը գալիս էր իր հավատարմության գիտակցությունից, նրա բարձր ինքնարժեքից: Եվ, այնուամենայնիվ, անկախ օրվա տրամադրությունից, Չիխլին անընդհատ, մեկ՝ ծույլ-ծույլ, հայեցողաբար, մեկ՝ անհանգիստ, զգայական, մտածում էր հավատարմության ու շների և մարդկանց ներդաշնակության մասին: Հաճախ Չիխլիի համոզվածությունն իր ճշմարտացիության մեջ այնտեղ էր հասնում, որ նա բարձր զգացմունքներից ուզում էր լաց լինել, գետինը համբուրել. երկնքին էր նայում և կարճ-կարճ հաչոցներ էր արձակում, աչքերը ջրակալվում էին, ու Չիխլին թավալվում էր իր տիրոջ ոտքերի առջև: Հետո նա պտտվում էր իր շուրջը, իր տիրոջ շուրջը, նրա ընկերների շուրջը, նրանց ծանոթների շուրջը, անծանոթների շուրջը… Հաճախ Չիխլին զգում էր, որ տերը չի հասկանում իրեն, չի տեսնում իր ճշմարտությունը, բայց ներում էր, և այդ ներումն էլ մի նոր երջանկություն էր բերում նրան… Աշուն էր… Չիխլին սիրեց: Գալիս էր նրա մոտ մանր աչքերով մի ճարպիկ շուն: Իսկ մի անգամ նա սողոսկել էր տուն և մտել-մնացել տիրոջ մահճակալի տակ: Տեսան, զայրացան: Ճարպիկ շունը փախավ, իսկ Չիխլիին կես գիշերին ոտքերի տակ առան և մի քանի օր փողոցում պահեցին: Ու դուրսը, անձրևի տակ, ծեծված, կուչ եկած Չիխլին կրկին կարճ-կարճ հաչոցներով մտածեց հավատարմության մասին և կասկածի տակ վերցրեց իր համոզվածությունը: Ի՞նչ է հավատարմությունը… Արդյոք դա՞ է կյանքը օրենքը, թե մի ուրիշ բան կա… Մտածեց, մտածեց Չիխլին, հոգնեց իր մտքերից, նորից կակղեց, բարիացավ և եկավ, սկսեց թափառել իրենց տան շուրջը: Նրան ներս թողեցին, ու Չիխլին ջերմացավ նախամուտքի մորթու վրա. տաքացավ նրա մարմինը, յուրաքանչյուր նյարդ, անոթ առանձին-առանձին տաքացան, հետո տաքությունն անցավ ամբողջ մարմնին, ու մարմնի մասերն ասես իրարից բաժանվեցին, ու մարմինը շատ զզվելիորեն փլվեց, թուլացավ… Ու մի շատ շնային հաճույք շատ շնավարի մտավ իր ամեն մի ծակոտիկի մեջ, և նա կրկին մտածեց տիրոջ բարության մասին և ամաչեց հավատարմությունից հրաժարվելու ժամանակավոր ցանկության համար: Սակայն ինչ-որ բան իր գիտակցությունից թաքուն փոխվել էր նրա մեջ: Այդ ընթացքում ոտքով տալիս էին նրա դնչին, նրա գանգին, նրա փորին, նրա մեջքին… Ու այդ ընթացքում Չիխլին կրկին խորհում էր հավատարմության մասին, ծանր ու թեթև անում և զարմանում աշխարհի անխելքության մասին: Չիխլին արդեն շատ բաներից էր հրաժարվել, շատ բաների հետ էր հաշտվել, ջարդվել էր… Նա փորձ ուներ և տխուր ժպիտ աչքերում, սակայն կրկին, այդպես ծեծված, տխուր ժպիտով, այդ փորձով, անմիջապես կռահում էր ուրիշի ցանկությունը, նույն վայրկյանին մոռանում իր ցանկությունը և կատարում ուրիշինը՝ ինչքան էլ մանր լիներ ուրիշի ցանկությունը և ինչքան էլ կարևոր ու լուրջ՝ իրենը…  Եղավ օր և Չիխլին ձագեր ծնեց: Նա հասարակ երջանիկ էր, նույնիսկ տխուր ու սուսուփուս երջանիկ:  Աչքերը ճպճպացնում էր, հորանջում և նայում իր ձագերին: Ու հանկարծ մթնեց երկինքը նրա գլխին. մի առավոտ վերցրին նրա ձագերին և տարան անհետացրին: Իրար անցավ Չիխլին, գլուխը կորցրեց. լալիս էր, կաղկանձում, ոռնում, խնդրում տիրոջը, բացատրում ինչպես կարող էր, որ սխալ է նրանց արածը, լիզում տիրոջ ոտքերը. բայց ոտքերը հրում էին նրան, և տերը թափ էր տալիս շալվարը: Փոխվեց Չիխլին և միանգամից որոշեց. ի՛նչ հավատարմություն, ի՞նչ բան. պետք է ուրիշ ձևով լինել, վերջապես հասկացավ, վերջապես պատասխան գտավ իր կասկածներին: Ու Չիխլին սկսեց հաչել բոլորի վրա, ընկել էր փողոցները, մի մայթից մյուսն էր վազում, մռռում էր, վախեցնում, ատամներն էր ցույց տալիս… Ի վերջո մի երկու հոգու շալվար պատռեց և կծեց մեկի ոտքը… Այնքան ծեծեցին Չիխլիին, որ նա հազիվ իրեն փախցրեց ու մնաց այդպես կաղ: Նա կաղալով ու վնգստալով փախավ ձորը, բարձրացավ վեր ու թաքնվեց թթենիների մեջ: Նրա աչքերում միշտ արցունք կար, ու նա կաղալով զգույշ քայլում էր ձորի պռնկի բարձունքի քարերի մեջ և նայում ներքև՝ մարդկանց փոքրացած մարմիններին և չէր համարձակվում ցած իջնել: Նա պառկում էր, և հատկապես գիշերները, դունչը դնելով թաթին, մտածում էր. «Բան չի ստացվում ոչ այսպես, ոչ այնպես, ոչ հավատարմությունն է պետք մարդկանց, ոչ՝ շանը… Երևի ուղղակի ինքը պետք չէ նրանց՝ ուզում ես հավատարիմ եղիր, ուզում ես՝ մի եղիր»: Մի անգամ մի մերկ տղա գետից դուրս եկավ և սկսեց վազել վեր: Նրա մարմինը թաց էր, փայլում էր արևից ու մի քիչ էլ մրսում էր: Չիխլին թթենու տակ նստած արևից աչքերն էր կկոցում և վերևից նայում էր գետում լողացողներին և բարձրացող տղային: Տղան բարձրացավ ավելի վեր: Չիխլին տեսնում էր, որ տղան չի նայում իրեն, բայց զգաց, թե ինչպես տղայի աչքերի մեջ մի կետ փայլեց՝ ուղղված իր կողմը: Չիխլին դանդաղ ետ-ետ սողաց: Տղան լրիվ բարձրացավ, և երբ մոտեցավ ծառին, Չիխլին վեր կացավ տեղից և ուզեց հեռանալ մյուս ծառի կողմը… Ու հանկարծ խղճաց տղային. չնեղանա, որ նրանից փախչում է… Այսքան էլ չի կարելի կողի ընկնել… նա մտածեց և իբր թե այնպես, ինքն իր համար խաղ է անում, երկու ծառի արանքում նստեց, ոչ այս կողմ, ոչ այն կողմ… Տղան բարձրացավ ծառը և սկսեց թութ ուտել: Թութը սև էր, ու տղայի դեմքը և մարմինը սևացան: Նա պոկում էր թութը, դնում բերանը և ժպտալով մի հայացք գցում Չիխլիի կողմն ու մեկ-մեկ թութ նետում նրան: Չիխլին դեռ ուշադրություն չէր դարձնում. հոգնած էր նման խաղերից. միամիտ են մարդիկ, ինչով են զբաղվում… ասես չգիտեն, որ շունը թութ չի ուտում… Տղան համառորեն թութը նետում էր նրան, ու Չիխլիի սրտի հեռու մի մասում ինչ-որ բան խաղաց… Մեղք է տղան: Ու Չիխլին բերանը բաց էր անում հենց այնպես՝ տղային չնեղացնելու համար, բռնում էր թութը, հետո մի կողմ դնում… Տղան ուրախանում էր, և Չիխլին հանգստացավ նրա համար: Ներքևից՝ ձորից, գետափին պառկած տղաները ձայն տվեցին, ու տղան սկսեց կամաց-կամաց իջնել ծառից: Իջավ, կանգնեց ծառի տակ: Փորը ուռել էր, դուրս ընկել: Չիխլին ժպտաց: Տղան էլ ժպտաց նրան: Տղայի ժպիտը հաճույք բերեց Չիխլիին, հաճույքից նրա մարմնի բոլոր մասերը թուլացան: Նա դունչը դրեց գետնին: Տղան ժպտալով մոտենում էր Չիխլիին «Տուզիկ» ասելով: Չիխլին ուզեց պոչը խաղացնել, չստացվեց, ծանրացել էր պոչը անգործությունից, ու մտածեց՝ տղային թվում է, թե շները չեն հասկանում, երբ իրենց անունը չգիտեն: Ուղղակի ուշադրություն չեն դարձնում այդ բաների վրա… Տղան ընդհուպ մոտեցավ Չիխլիին, ոտքի մատներով շոյեց դեռ գլուխը, հետո ականջները, հետո փորը… Ու լրիվ թուլացավ Չիխլին, շնային մի անդիմադրելի հաճույք շատ շնավարի սողոսկեց նրա մարմնի մեջ, ջերմացան ոտքերը, թեթևացան, կախվեցին ականջները, փակվեցին կարմրած խոնավ աչքերը, բացվեց բերանը շնային ժպիտի մեջ, ուզեց համբուրել տղայի ոտքը, տղայի ձեռքը և, ինչպես երբեմն անում էր, շուռ եկավ մեջքի վրա: Ու, հանկարծ, չհասկացավ, թե ինչպես ինչ-որ մի հարվածով նետվեց դեպի ձորը: Դեռ սարսափած ուզեց մարմինը մի կողմ շարժել, ձգվել, հաչել, բաներ ասել, օգնություն կանչել… Բայց անասելի հոգնած էր ու միայն մի բան կարողացավ մտածել. «Ինչու մոռացա, որ որոշել էի անհավատարիմ լինել»… Ու մինչև կհասներ ձորի հատակը, կընկներ քարերի վրա ու ջարդուփշուր կլիներ, նրա ծեր ու հոգնած մարմինն արդեն երանության մեջ էր…     Տես նաև Աղասի Այվազյան Պատմվածքներ 
Այս հայ ոտավոր ճանապարհորդը կարգին ման եկավ հանրապետությունում, հետո Բջնիի, թե Օշականի մոտակայքում կանգնեց, նշան արեց մի տասը մետր հող ու համոզված ասաց. - Էս հողին օտարի ոտք չի դիպել: Հավաքվեցին մի քանի գյուղացի, մի խմորոտ ձեռքերով կին, մի գավառցի հովեկ, ծուլորեն ծիծաղեցին՝ քի՞չ ծուռ կա Հայաստանում: Մի գործարար մարդ սուսուփուս թողեց հեռացավ: Մեկն ասաց. - Որ գիրք կարդաս, կիմանաս, որ այս հողը երկար ժամանակ պարսիկների ձեռքին է եղել… - Չէ՛,- հաստատեց ոտավորը: - Մենակ պարսիկնե՞րը,- գրգռված զարմացավ մարդը: - Էլ ով ասես չի եղել. ոտնատակ են արել էս կողմի բոլոր գյուղերը… - Էս հողի վրա օտարը ոտք չի դրել… - Ինչո՞ւ անպայման էս 10 մետրը,- ասաց գյուղացին: - Լա՜վ… մարդ գտա՞ք խոսելու… Ութամյա դպրոցի ուսուցիչը ջղայնացել էր նրա համառության վրա, համբերում էր, որ չհայհոյի, ու կրունկով գետինն էր փորում:  - Բա՞ն գիտես,- հարցրեց խմորոտ ձեռքերով կինը: - Էդ ինչո՞ւ ես էդպես համոզված,- ասաց գավառցի հովեկը: - Օտարի ոտք չդրած մի պատառ հող որ չլիներ, բա ո՞նց կմնար էսքան աշխարհը… Մի փոքրիկ տեղ պիտի մնար, որ դառնար Հայաստան: Սա՛ է էդ հողը… - նա նորից նշեց տեղը,- էս հողի վրա թշնամին ոտք չի դրել… Սովորական հող էր, հայկական, քարքարոտ: Ու մարդիկ մի տեսակ, առանց հավատալու, հավատացին: Բոլորն զգացին, որ զարմանալի, թե ծիծաղելի ճշմարտություն կա նրա ասածի մեջ: Ոտավորը համբուրեց գետինը, մի բուռ հող լցրեց ծոցը և վերադարձավ տուն: Մարդիկ նայեցին նրա ետևից, հետո օղակեցին հողակտորը և երկար ու լուռ նայում էին, ինչպես կնայեին հուշարձանի: Տես նաև Աղասի Այվազյան Պատմվածքներ 
Ես երկյուղով եմ մոտենում պատումի այն մասին, ուր պիտի նկարագրեմ նրա ոտքերը: Կարճ ոտքերը պրոտեզ էին, և հենց սա էլ, ի հեճուկս կազմակերպված գեղագիտության, հասարակ զուգորդություն է առաջացնում. ձեռքերը անբնական զարգանում են ոտքերի հաշվին. Այդ, իհարկե, այդպես է, թերևս հիմնականում… Բայց ես գիտեմ ձեռքեր, որոնք 40 տարի ձգում էին երկաթալար, ու նրանք մնացին ջութակահարի ձեռքերի նման նուրբ ու զգայուն… Ճամպրուկ կապողի ձեռքերը հայտնի էին դեռևս իր ծննդավայրում՝ Ջաջուռում, երբ նա տակավին ոտքեր ուներ և նրա ամենածանր գործը դպրոցի համար փայտ կտրելն էր: Բնությունն ասես նրան հասանելիք ամեն ինչը դրել էր նրա ձեռքերի մեջ՝ հայացքը, խելքը, զգայնությունը, կամքը… Պատերազմի ժամանակ, Բեսլան կայարանում փայտյա մի արտաքնոցի վրա ընկավ գերմանական ռումբը այն ժամանակ, երբ Ջաջուռցին դուռը ներսից ամուր բռնել էր և պպզել: Նրա ոտքերն արդեն պոկվել էին, իսկ զուգարանի դռան բռնակը նրա ձեռքից հանեցին միայն հոսպիտալում: Նա ամաչեց  վերադառնալ Ջաջուռ՝ իր անճոռնի ձեռքերին միայն անոտությունն էր պակաս. կարծես հատուկ էին մտածել: Սովորեց հողաթափեր կարել շրջանային կեղտոտ շուկաներում, հետո բազմաթիվ այլ գործեր արեց, որոնց գոյության մասին գաղափար էլ չուներ, մինչև գտավ ճամպրուկներ փաթափելու աշխատանքը: Ավիացիայի ժամանակը իր գզրոցի, իր փայլի հետ մեկտեղ բերեց իր արգահատանքը շատ հին արհետսների նկատմամբ, նոր կեղևի տակ թաքցրեց մարդկային մանր-մունր ընդունակությունները, փալաս-փուլուսների արհեստները: Պահպանելով մարդու հոտը ինքնաթիռների քիմիական լուծույթների և բենզինի բուրմունքի մեջ: Գործը ձեռնտու էր: Ջաջուռցին իր արհեստի վարպետն էր, հոգնությունը հաճելի էր և մասնագիտական ոգևորությունն ու բավարարվածությունը՝ մեծ: Նրա ձեռքերը գործում էին ինքնամոռացությամբ. որևէ ձև նրանց շփոթել չէր կարող՝ սուր անկյուն, խաչաձև, աստղաձև, ձվաձև, իրար մեջ մտնող ծակող ու քերող, բոլոր ձևերն ու հյուսվածքները հնազանդ ենթարկվում էին երկու մեքենաների, որ ձեռքեր էին, բազուկ, դաստակ, հինգ-հինգ մատ, ու փոքրացած, նսեմացած, հարթ, կոկիկ կապվում էին ու իջնում հատակին: Դատարանում Ջաջուռցու ձեռքերը հանգիստ դրված էին դատապարտյալի աթոռախցիկի բազրիքին: Նրանք անշարժ էին առարկայի նման և բութ՝ իրենց անշարժության մեջ: Բոլոր 10 մատները միահավասար հաստ էին, խողովակների նման միատեսակ, ու դժվար էր նրանց տարբերել իրարից: Դատավորի կարդացած մեղադրական ակտը հետևյալն էր. «Քաղաքացի Սանոյան Մուշեղ Սարգսի, ծնյալ 1927 թվականին, Ջաջուռում, մեղադրվում է այն բանի մեջ, որ նա 1976 թվականի փետրվարի 17-ին, երեկոյան, փաթաթել, կապել է լրագրերի մեջ քաղաքացի Հրաչյա Էդիկի Բոդոսյանին ու տեղավորել սենյակի անկյունում, դռան մոտ: Երբ 2 օր հետո միլիցիայի մարմինները հայտնաբերեցին այդ կապոցը, քաղաքացի Հ. Է. Բոդոսյանը արդեն խեղդամահ էր եղել: Ինչպես եզրակացրեց դատական փորձագետը՝ մահը վրա էր հասել փետրվարի 17-ին, գիշերվա ժամը 11: 16»… Դատավարության ընթացքում Ջաջուռցու կինը՝ շիկահեր, կակղամիս մի կին, պնդում էր, որ ինքը Հրաչյա Էդիկի Բոդոսյանի հետ միայն ընկերական կապ է ունեցել, լաց էր լինում, խճճվում էր իր ասածների մեջ: Ջաջուռցին անվրդով լուռ էր ինչպես միշտ, ասես նա առնչություն չուներ այդ դատավարության և իր ձեռքերի հետ, որոնք իրենից ավելի տեղ էին գրավում դատարանի դահլիճում:  Տես նաև Աղասի Այվազյան Պատմվածքներ 
Ձկներից մի քանիսը երեկվանից մնացածներն էին և արդեն անշնչացած, ու, երբեմն-երբեմն, դեռևս կենդանի ձկների պայքարից, երբ ջրում խլրտոց էր սկվում՝ ամեն ինչ խառնելով իրար, նրանց դիակները վեր էին ելնում: - Թարմ ձուկ ամե՞ն օր եք ստանում,- հարցրի վաճառողին: - Ամեն օր… Գնորդները վերցնում էին մի քանի հատ միանգամից: - Կենդանի ձուկ տուր… - պահանջեց փլված այտերով կինը: - Բոլորն էլ կենդանի են… - ասաց վաճառողը: - Հետո՝ ինչիդ է պետք չափազանց կենդանի… Մինչև սատկացնես՝ հոգիդ դուրս կգա… Ծածանը ուշ է մեռնում… Հենց տուն տարար՝ կկենդանանա… - Ճիշտ է… - միջամտեց լայն քթարմատով մի տղա: - Ես երեկ դանակով կտրեցի՝ էլի շնչում էր… Կինը կարծես խղճաց կամ վախեցավ ու սուսուփուս տարավ իր ձուկը: Շնչելու համար պայքարը ավազանում ահագնացավ: Նրանցից մեկը, երևի դեպի օդը կողերով ճամփա բացելու ժամանակ, կորցրել էր իր ձկնաթեփուկը: Ասես խոհարարն արդեն սկսել էր մաքրել նրա մաշկը. դժվար էր այդ տեսնել կենդանի ձկան վրա: Մարդու երևակայությունը մեծ է և բխում է իր վրա ստուգելուց: Ես զգացի այն ցավը, որ նա կարող էր ունենալ: Հետաքրքիր է, այս ավազանում է պատահել, թե մեքենա-տակառի մեջ, որտեղ առավել նեղվածք է, և, Աստված իմ… մի տուր երևակայություն այս խեղճ արարածներին… Ուրեմն, մինչև այս ավազանն ընկնելը, նա տառապանքի, ցավի մի երկար ճանապարհ է անցել… Ես ուզեցի պատկերացնել այդ ճամփան. Այղր լճում բռնեցին ուռկանով: Ուռկանի մեջ նրանք կռվում էին տեղի համար. ուռկանը նեղ է և սեղմում է. ուրեմն ուռկանը ամենադժվարն է եղել… Ուռկանից հանել գցել են մի այլ տնտեսության ուրիշ մեծ ավազան… Այդ ավազանում շատերի, դրանց թվում նաև այս բզկտված ծածանի, շնչառությունը կամաց-կամաց պակասել է… Ապա նրանց տեղափոխել են մեքենա տակառ: Մինչև մեքենան կհասներ այս խանութը, նրանցից շատերը շնչահեղձ են եղել. այդ նշանակում է, որ նրանց ուղեղներում իրար են խառնվել մանկության հուշերն ու այն փոքր ու քաղցր պահերը, որ երբևիցե ունեցել են իրենց պղտոր ջրերում: Այդ նշանակում է, որ մթագնել են պատկերները նրանց աչքերում, որ նրանք կռվել են մահու դեմ, ցանկալով հանգիստ և ուզելով մահ: Բայց կռվել են, որովհետև մեռնելը, իրենց ձեռքում չէ և ապրելն էլ իրենց ձեռքում չէ… Ու այն է, վերջապես, երկար հոգևարքից հետո, վերջին կում շնչառությունն է փոքրացել ու չարացել նրանց կոկորդում, և վերջապես նրանք զգացել են երջանիկ նիրհի վիճակը, այն երջանիկ ու հավերժ վիճակը, որ հանգստություն է կոչվում, երբ մեքենայի միջից հանել են նրանց ու լցրել խանութի թարմ ջրով ավազանը: Ու կրկին, օ, դժբախտություն, կյանքը վերադարձել է իր համառությամբ ու կսկիծով, զվարթ ուժով ու հեռանկարի անտրամաբանությամբ: Ամբողջ մի օր նրանք նորից ապրել են կողերով իրար հրելով, բերանները վեր պարզած… Եվ զգացել են կյանքի շրջապտույտը… Ես վերցրի ձկնաթեփուկը թափած ծածանը և սկսեցի մտածել ու երևակայել նրա մասին: *** Նա միանգամից մի քանի դժբախտություն ուներ: Առաջինը՝ նա ձուկ էր ծնվել. երկրորդը՝ եթե ձուկ էր ծնվել, գոնե շնաձուկ լիներ կամ թառափ… թե չէ՝ ծածան: Բերանում ատամ էլ չկար, հար էր ու ողորկ, ինչպես սոխի թաց ցողունի ներսը: Երրորդը՝ եթե ծածան էր ծնվել, գոնե ջրառատ տեղ ծնվեր, որտեղ լայնահուն գետեր կան, թե չէ՝ ծնվել էր Հայաստանի մի փոքրիկ արհեստական լճակում… Չորրորդը՝ եթե ամեն ինչ այդպես էր ստացվել, ամեն ինչ այսօրինակ ոչ ձեռնտու զուգակցել էր՝ ծնվել էր ձուկ, ծնվել էր ծածան, ծնվել էր արհեստական ցեխոտ լճակում որբ ու մենակ, գոնե բնավորությամբ ուրիշ լիներ՝ անզգա, անխիղճ և ճարպիկ… թե չէ՝ այստեղ էլ ամենաաննպաստ բնավորությունն էր նրան տրված՝ նույնիսկ ծածանների մեջ ծածան էր. իր կերը զիջում էր ուրիշներին, իր քնելու տեղը տրամադրում հարևաններին… Նրա մարմինը հոգնել էր, ու հաճախ շնչառությունը կտրվում էր, շրջապատը մթագնում, և նա հաճույքով զգում էր, որ ահա ամեն ինչ կվերջանա, ու նա այլևս ոչինչ չի զգա՝ ոչ կողքի հարվածները, ոչ պղտոր ջրի գարշահոտությունը, ոչ անորոշ վախը, որ ամեն րոպե արթնանում էր մարմնում և թուլացնում մսերը… Եվ մի պահ մոտեցավ թմրեցուցիչ անէության հաճույքը, և նա հաշտվեց ու ցանկացավ անէությունը, ինչպես լավագույն վիճակ… Ու մի խլրտում, ջրի պայթյուն պտտեցին նրան: Նա տեսավ իր շարժվող ուռկանի վանդակապատ երախը: Վրա-վրա եկան ձկները, գլուխ ու ոտ, ոտ ու գլուխ, սեղմվեցին իրար, քերեցին իրար, պոկեցին իրար թեփուկներ, փախչելով ցանցից ավելի էին մտնում՝ խիտ-խիտ, ցեխով ու կավով, տիղմով ու աղբով: Ծածանը ահռելի ցավ զգաց, տեսավ շոշափեց, որ իր մարմնի համարյա կեսը մերկ է, պոկել են իր թեփուկները և լերկ միսն է երևում՝ նուրբ, կակուղ, երակները դուրս… Ծածանը այլևս ժամանակ չունեցավ հասկանալու ինչն-ինչոց է, նա գլուխնիվայր, ծալվելով ու շնչահեղձ հայտնվեց մեքենայի տակառի մեջ: Հետո տակառը շարժվեց ու սկսեց հարել ձկներին. ամեն շարժումից ծածանի մարմինը սրսռում էր, անսովոր վիճակ ապրում՝ կարծես հույս ունենալով, որ կաճեն թեփուկները, կրկին կծածկեն քերթած մարմինը: Ու վերստին նա սկսեց գիտակցությունը կորցնել և ընկղմվեց մի անզգա երանության մեջ. ամեն ինչ փափուկ էր, ամեն ինչ քաղցր, օրորուն, լուռ… Վերջապես հանգստանում է, և թե դա ինչ է՝ չգիտե… Եթե մահն է, ապա դա երջանկություն է, և ինչո՞ւ կենդանություն է օրոք չգիտեն, որ դա մեծ հաճույք է… Միայն ոտքը շեմից ներս դնելուց հետո ես զգում այդ մեծագույն հաճույքը… Մեռնե՜լ, մեռնե՜լ… ծածանը ժպտում էր անէության հաճույքից, նա թեթև էր ու հստակ տեսնում էր, թե ինչպես ինքը հեռանում էր իր մարմնից… Ու ինչքան ազատ ու երջանիկ է ինքը առանց մարմնի… Ու հանկարծ սթափվեց և սկսեց կենդանանալ… Այդ սարսափելի կենդանությունը. մեռնելուց ավելի դժվար, մեռնելուց ավելի դաժան… Մեքենայի տակառը շրջեցին ձկան խանութի ջրավազանում: Ծածանը մի պահ սոսկաց, որ ինքը կենդանի է, բայց երկրորդ վայրկյանին նա վախեցավ իր անէությունից և սկսեց հաճույք զգալ ապրելու, շարժվելու ցանկությունից… Ես գնեցի, չգիտեմ ինչու, հատկապես նրան, խղճացի, որ ձկնաթեփուկը պակաս էր նրա վրա, թե՞ ուղղակի հեշտ էր նրան մաքրելը. չէ՞ որ մասն արդեն մաքուր էր: Կամ գուցե վաճառողի խորհրդով՝ նրան սպանելու կարիք չկար, և ես ազատ էի նրան միս դարձնելու տառապանքից, խղճի ու երևակայության լացկան երերումներից: Նա անշարժ էր, անշունչ և ես հանգիստ էի, որ իմ երևակայած նրա վիճակները ետևում են մնացել, ու նա հիմա գոնե հանգիստ էր: Այնքան երանելի հանգստի մեջ, կյանքի իրարանցումից արդեն ազատ, կյանքից ազատ… Տանը չգիտեի ձուկը ուր դնեմ. տղամարդու սովորական վիճակ: Սառնարանում տորթ էր, ձուկը իր հոտը կարող էր հաղորդել, սեղանը ամբողջովին մրգով էր զբաղված: Ես այս ու այն կողմ նայելով, ձուկը գցեցի ջրով լի լոգարանի մեջ (ջուրը գալիս է միայն մի քանի ժամ օրեկան, և լոգարանը լիքն եմ պահում): Հեռուստացույցով մի հին, համր կարճամետրաժ էր ցուցադրվում, որտեղ մարդիկ երկար ժամանակ, տորթերով իրար դեմքեր են ծեփում, նստում են տորթի վրա, տորթը պատերին են ծեփում, նստում են տորթի վրա, տորթը պատերին են շպրտում, տորթով լցնում են շալվարները… Հետո մտա լոգարան և աչքերիս չհավատացի. ձուկը կենդանացել էր և լողում էր ջրավազանի երկայնքով ու լայնքով. լողում էր մարմնի կեսն առանց թեփուկի, մի քանի անգամ մեռած և կենդանացած, ու կրկին ապրում էր դժվարին ու սպառնալից կյանքը… Երևի ամենադժվար բանը նրա համար մեռնելուց մեռնել ընկած կենդանության հատվածներն են… Նրա դժողքը, նրա հաճելի դժողքը, նրա հաճելի՜, հաճելի՜ անիծյալ դժողքը…  Տես նաև Աղասի Այվազյան Պատմվածքներ 
1892 թ.-ի նոր տարվա օրը Էրզրումի մեր տանը 27 հոգի ենք եղել, 1916 թ.-ի ամանորին՝ 3 հոգի, 1920 թ.-ի նոր տարվա օրը՝ արդեն Երևանում մեր տանը, միայն մեկն էր ինքն իր նոր տարին շնորհավորել… Եվ այն է, ուր որ է այդ մեկն էլ պետք է չլիներ, երբ նորից դարձել են երկուսը… Երկրորդը մայրս էր, որ չգիտես որ սոված գյուղից եկել կանգնել էր հորս շեմքին, ու գաղթականը գաղթականին ասել էր. «Շնորհավո՜ր նոր տարի…»: Մայրս միշտ ուզեցել է, որ նոր տարվա օրը մեր տանը նորից 27 հոգի լինեն, չի ստացվել… Եվ, ինչպես պետք է լիներ, երբ հայրս թողել է մեր տունը, և մնացել ենք երկուսով՝ ես և մայրս: Ընդհանրապես մարդիկ միանում են, որպեսզի նորից հեռանան: Բազմանում են և հեռանում: Հետո նորից են հանդիպում իրար արդեն բազմացած վիճակում և իրար չեն ճանաչում… «Ուրիշի գործերին մի խառնվիր»,- ասաց ինձ մայրս առաջին անգամ, երբ ինչ-որ մեկը «պարախոդ» կոչված արդուկով պատռեց այտս և ատամներս դրսից կարելի էր հաշվել… «Ուրիշի գործերին մի խառնվիր»,- ասում էր մայրս հաճախ, երբ ինձ տխուր էր տեսնում: Զարմանալի է, մայրս և ուզում է, որ բազմանանք, իրար հետ լինենք, և վախենում է, որ ես մարդկանց շատ եմ մոտենում: Ես նկատեցի, որ մարդիկ իրար մեջ միշտ տարածություն են թողնում: Այդ տարածությունը աշխարհի ամենահին իմաստնությունն է: Եվ ինձ նման համբակները դրանից հազիվ թե բան հասկանան: Կովկասի փոխարքա Վորոնցով-Դաշկովին 10 մետրից ավելի չէր կարելի մոտենալ: Եվ ինչքան իշխանավորը բարձր էր, այնքան տարածությունը մեծանում էր: Եվ ոչ միայն պաշտոններն են տարածություն ստեղծում: Այլ նաև տարածությունն է պաշտոն ու նման բաներ ստեղծում: Բոլոր մարդիկ որոշակի տարածություն են պահպանում: Ամբողջ աշխարհը այդպիսի տարածություններով է իրար միացած, սոսնձված: Մարդ նույնիսկ տարածություն է ստեղծում իր և իր միջև:  Մի անգամ նոր տարվա օրը մայրս շատ ուրախ էր, որովհետև մեր տանը 4 հոգին էինք: Մեր դիմացի ծննդաբերականի հնոցապանն էր, որին Վարդան Փեսա էին կոչում, մեր թոշակառու հարևանը, որի դռան վրա փակցված էր պղնձե փորագրություն՝ «Բժիշկ Ճ. Ծ. Փալթոպետրոսյան»: Այդ գիրը դռան հետ մեկտեղ նա Ղարսից էր բերել. hանել էր դուռը իր տան վրայից, շալակով հասցրել մինչև Երևան: Ասես ոչ թե մի մաշած փայտե դուռ էր բերում, այլ իր անունը: Պետք է ասեմ նաև, որ ինձ միշտ թվացել է, թե մարդիկ իրենք իրենց հարգում են ինչ-որ բանի համար. մեքենա հնարելու, նվագելու, գեղեցկության և այլ բաների համար: Ինչ-որ բանի են հասնում և որոշում են՝ «Հիմա ես ինձ հարգելու իրավունք եմ վաստակել», ու հարգում են: Հետո գլխի ընկա, որ մարդիկ իրենց հարգում են հենց այնպես, ծնվում են այդպես՝ իրենց հարգելով (կամ չհարգելով): Հաստատ համոզված եմ, որ Լև Տոլստոյը իրեն ավելի քիչ էր հարգում, քան մեր շուկայի ետնամասում կերոսինկայի պատրույգ վաճառող Թորգոմը:  Մենք շատ ուրախ էինք, որ մի կերպ չորս հոգի հավաքվել ենք այս ամանորին մեր տանը, և աշխատում էինք տարածությունները մարդկանց միջև կրճատել: (Վարդան Փեսայի, Ճ. Ծ. Փալթոպետրոսյանի, մորս և իմ): Բոլորից շուտ իմ գլուխը տաքացավ: - Մարդիկ սխալ են անում, որ իրար լքում են, կենացի պես ասացի ես՝ նկատի ունենալով և տարածությունները մարդկանց միջև և յուրաքանչյուր դեմքի կնճիռը:  Մայրս տեղում շարժվեց. - Մի խառնվիր ուրիշի գործերին:  Ես արդեն չգիտեմ, որն է ուրիշինը, որն է իմը: Ձեռքս տարա կրծքիս կողմը:  - Սա ասում է՝ խառնվի՜ր, խառնվի՜ր… հրամայում է, հասկանո՞ւմ եք, ասում է՝ «բոլոր մարդիկ քո եղբայրներն են…». ասում է՝ «հավատա բոլորին, հավատա՜»:  - Դրա համար էդ օրին ես,- ասաց մայրս: - Թող…,- բացվեցի ես…  - Թո՜ղ, թող լինեմ… Այնուամենայնիվ, կլսեմ նրան… - Նա մեկ-մեկ դուրս է գալիս ու նույնիսկ խոսում է ինձ հետ… - Յաա՜…,- ասաց մայրս: - Ոչ մի յա, դա խիղճս է.. Կինո գնալիս նույնիսկ տոմս եմ վերցնում նրա համար… Երկու տոմս… Ինձ և նրա համար… - չափն անցա ես: - Դա ենթագիտակցությունն է,- ասաց Ճ. Ծ. Փալթոպետրոսյանը: - Աստված է,- լրջացած ու խեղճացած ասաց մայրս: - Կիրակոսն է,- ասաց Վարդան Փեսան: Նրա ասածը ինձ շատ դուր եկավ, բայց էլի հարցրի. - Ո՞վ է Կիրակոսը: Վարդան Փեսան բացատրեց. - Մի հոգիս երկուս է դառնում, երկուսը՝ չորս, չորսը՝ հարյուր… Բոլորից առաջ եղել է մի մարդ: Հետո այդ մարդը սկսել է բազմանալ… մարդիկ շատացել են… Իսկ ինքը տեղավորվել է բոլորի մեջ առանձին-առանձին… Դա Կիրակոսն է… Բոլորի մեջ Կիրակոսներ կան, ինչքան մարդիկ աշխատում են, այնքան առաջին մարդու վիճակը վատանում է… Մարդիկ մոռանում են, իրար չեն հասկանում, իրար ուրիշ են համարում, նույնիսկ թշնամի, իրար բզկտում են… Կիրակոսը ներսից գոռում է՝ վատություն մի անի ուրիշին, դա ես եմ, այսինքն՝ դու ես… Հասարակ հաշիվ է… - Ձեր ասածը սաղմն է,- ասաց Ճ. Ծ. Փալթոպետրոսյանը: - Աստված է… - Կիրակոսն է,- նորից պնդեց Վարդան Փեսան: Ես համաձայն էի նրա հետ, ես համարյա տեսել էի Կիրակոսին. Նա ճաղատ էր, խեղճ ու ծիծաղելի աչքեր ուներ, բարակ, երկայն վիզ: Ու միշտ, ծիծաղելի վիճակի մեջ էր գցում ինձ. սիրի՛ր, օգնի՛ր, զգա՛, մի՛ խաբիր… - Բայց էլի հարցրի. - Իսկ ինչու Կիրակոս… Ուրիշ անուն չկա՞… - Եսիմ,- ասաց վարդան Փեսան,- էդպես է, Կիրակոս… - ու ժպտաց: Երևի առանց ժպիտի Կիրակոս չի կարելի պատկերացնել: - Դրա համար էլ՝ մարդու լավություն կանես՝ լավությունը քեզ կվերադառնա,- շարունակեց Վարդան Փեսան,- վատություն կանես` վատությունը քեզ կվերադառնա, ինչ ձևի վատություն կանես՝ վատությունը քեզ կվերադառնա, ինչ ձևի վատություն կանես, էն ձևի վատություն կգա քեզ… Օրենք է… Դրա համար, երբ մարդիկ միասին են, , երջանիկ են… Ամբողջ մարդկությունը, որ այսպես սեղմես, նորից կդառնա մի բան, մի նյութ: Վատություն անես՝ այդ նյութին ես վնաս տալիս… Որովհետև նյութի մասնիկն ես… Վարդան Փեսայի ասածը միանգամից ուղեղումս տեղավորվեց: Ինձ թվաց, որ ես ավելի խոր բան մտածեցի, քան Վարդան Փեսան ասում էր:  - Քիմիա է,- իմ գիտնականությունը ցուցաբերեցի ես:  - Մետաֆիզիկա է,- աչքի պոչով ինձ նայեց Ճ. Ծ. Փալթոպետրոսյանը: - Ազգերն էլ են էդպես… Բարի ազգը միշտ բարին կստանա… - Մենք ո՞ւմ ենք վնաս տվել,- անհանգստացավ մայրս: - Մեզ ինչի՞ են նեղացնում… - Նրանք մեզ չեն նեղացնում… Նրանք իրենց են նեղացնում… Մեղք են… - Ո՞վ,- զարմացավ մայրս: - Մեզ նեղացնողները: - Մե՞ղք են…- կրկին զարմացավ մայրս,- ուրեմն մենք նրանց խղճանք, իրենք մեզ թեղացնե՞ն: - Իրենք իրենց են նեղացնում… Ինքնասպանություն է,- ասաց Վարդան Փեսան: - Կիրակոսի՞ն են մորթում,- կես հարցական պատասխանեցի ես: Կատակելով, թախծելով, իրար ձեռ առնելով, ինչ-որ մի բանում համաձայնեցինք: Մի խոսքով, այդ նոր տարվա օրը մեր տանը ծնվեց Կիրակոսը: Ու սկսեց նրանց բոլորի մեջ խոսել Կիրակոսը: Նրանք սկզբում խղճացին Չինգիզ Խանին, որ առանց հասկանալու իրեն է վնաս տվել, հետո խղճացին Աղա Խանին, որ էլի իրեն է վնաս տվել, և ինչքան պետք է դեռ տառապի, խղճացի՜ն, խղճացի՜ն… Ու հպարտ էին մերոնք, որ միշտ զոհ են եղել իրենք, միշտ տուժել են, միշտ գաղթել են, լացել են… Ճ. Ծ. Փալթոպետրոսյանը թխկթխկացնում էր իր փայտե ոտքին: - Դեռ շատ պետք է տառապի այս ոտքս ուտողը… Կիրակոսի մարմնից է պոկված… - Իսկ 15 թվակա՞նը… Այդ անխելքները ինչքան պետք է տանջվեն, որ վնասվածք են հասցրել Կիրակոսի մարմնին – քիչ մնաց լաց լիներ Վարդան Փեսան: - Ախր երբ մարդ մարդուն վնասում է, ցավում է Կիրակոսի մարմինը… Հետո մերոնք բոլորը միասին սկսեցին հիշել ավելի փոքր վշտեր պատճառողներին և խղճալ նրանց ու հոգալ նրանց մասին… Մի տարի անց Վարդան Փեսան այլևս չկար: Չկար նաև բժիշկ Ճ. Ծ. Փալթոպետրոսյանը: - Մնացինք երկուսով,- նոր տարվա օրը ասում է մայրս: (Մայրս 70 տարեկան է: Տրամվայ նստելիս նա նախ պայուսակն է դնում դռնից ներս, հետո ձեռքերով բռնում աստիճանները, հետո դեռ ծնկներն է դնում աստիճաններին և այդպես բարձրանում): - Ինչո՞ւ երկուսով,- ասում եմ ես: - Բա քանիսը… - Դու, ես և… Կիրակոսը,- ասում եմ ես ժպտալով: Ժպտում եմ, որովհետև շատ լուրջ չի կարելի ասել… Ծիծաղելի կթվա… Մայրս ձեռքն է տարուբերում: Ու քիչ է մնում ես տխրեմ, որ մենք քիչ ենք մնացել, և որ Կիրակոսն ինձ հետ է և սիրտս է մաշում իր չարչարված ու խելոք ժպիտով: Նայում եմ մորս դեմքին: Բարի է և մի քիչ ծիծաղելի, որովհետև քթին երկու ակնոց է շարած իրար ետևից: Մայրս դիտում է փոքրիկ սրածայր բեղերով մի մարդու լուսանկար:  - Հա՞յրս է… հարցնում եմ ես: Մայրս վախեցած շրջվում է, ասես հանցագործության մեջ եմ բռնել նրան, կուչ է գալիս, աչքերը ճպճպացնում: - Խղճում ես նրան, որ թողեց մեզ և գնա՞ց… - ասում եմ ես: Մայրս գլուխն է տմբտմբացնում: - Վախենում ես, որ իր արած վատությունն իրե՞ն կգնա… - շարունակում եմ ես: Ես ու մայրս սկսում ենք մեկ-մեկ հիշել ու խղճալ բոլոր նրանց, ովքեր վատություն են արել մեզ: Ձյուն է գալիս: Փողոցի երկայնքով գոլորշու նման մառախուղը գալիս, լիքը-լիքը անցնում է մեր տան և ծննդաբերականի արանքով: Դիմացի պատուհաններում լույսերը հազիվ են երևում: Ու լսվում է այնտեղից ծննդի ճիչ: Քիչ անց՝ երկրորդը, ու մինչև գիշերը կես է լինում, ես ու մայրս հաշվում ենք. - Քսանվեց… - Քսանվեց… «Բազմանում եմ,- ասում է Կիրակոսը: - Հիմա ավելի դժվար կլինի և ավելի հեշտ…»: - Շատ լինենք, շատ լինենք…- քունը գլխին մրմնջում է մայրս և աթոռը մոտեցնում ինձ, որ իր աչքի առաջ միշտ մարդ լինի: Տես նաև Աղասի Այվազյան Պատմվածքներ 
*** Մինչև իսկ հիմա,- թեև անցած են շատ տարիներ,- կը տխրիմ, երբ մտքիս առջև կը բերեմ դեմքերն այն վարժապետներու, որոնց մուրացկանությունը տեսած եմ, կամ մուրալու վիճակի մոտեցած ըլլալնին: Օրթագյուղ հունաց եկեղեցին քով Բարսեղյանի խանութը կա. Իրիկունները, երբ դպրոցեն կելլեինք-քսանյոթ տարի առաջ-շատ անգամ հոն կերթայինք թուղթ, գրիչ գնելու: Խանութին առջև կը գտնվեր միշտ հինցած, աղտոտած զգեստներով ծերունի մը, նիհար դեմքով, մորուքը եկած: Հայտնի էր, թե խեղճ մըն էր, բայց հիմա հիշելով այդ դեմքը, խրոխտություն կը նշմարիմ վրան: Ամեն ատեն ձեռքը գիրք մը ուներ, այրված կանաչ գույնով, տպագրությունը կարծես շատ մաքուր: Միշտ կը ջանար այդ գիրքեն օրինակ մը ծախել խանութը եկողներուն. Հացու փարա պիտի ըներ: Կը բանայի, կը կարդայի գիրքը. նամակներ էին գրաբար գրված: Խանութպանը օր մը ըսավ, թե այդ գիրքը շինողը նույնս իսկ այդ մարդն է: «Հիմա ասանկ եղեր է»: Սկասա արտակարգ պատկառանքով նայիլ այդ կես մուրացկին վրա, վասնզի գիրք մը գրած էր և այն ալ գրաբա՜ր: Գրաբարի վարժապետ մը եղած էր գրաբարի գրքի մը այդ խեղճ հեղինակը, որուն անունը չեմ հիշեր, բայց մականունը կարծեմ Ալեքսանյան էր: Ի՞նչ եղավ ետքը. Չեմ գիտեր. այսօր միայն միտքս կը բերեմ զինքը. հավանորեն տեղ մը ինկավ մեռավ անոթի. և ավելի գեշը, անծանո՜թ: Ինչ որ արգելք չէ մեզ հայտարարել, թե գրաբարը մեր կրոնքին հիմն է, ու գրաբարի աշխատողները՝ մեր բարերարները: *** Օրթագյուղ Թարգմանչաց վարժարանին մեջ կար վարժապետ մը, որուն պաշտոնը թեև մեծ չէր, բայց կարևոր էր. փոքրիկ տղոց կարդալ կը սորվեցներ: Մատղաշ մտքերու վրա աշխատողը ավելի կը հոգնի, քան թե մեծերուն դասախոսողը: Ամեն օր իրեն առջև կերթայի Նարեկս կարդալու. հանդարտ նստած էր անթոռի մը մեջ անժպիտ, բայց առանց բարկանալու մտիկ կըներ. կը շտկեր սխալները, նորեն կարդացնել կու տար: Պապա մարդ մըն էր, անուշ, հանդարտ և հավանորեն բարեսիրտ. օր մը չնեղացավ և ոչ ալ ծեծեց զիս: Տարիներրթագյուղ քարակոփներու խանութի մը առջև տեսա հին վարժապետս. տղոց միտքը բարկացնողը՝ հիմա քարերը կը տաշեր, կը բարակցներ. ամչցա, լռիկ անցա, չտեսնելու զարնելով: Հետո դարձյալ տարիներ անցան. առավոտները շատ անգամ Օրթագյուղեն քալելով կերթայի Ղալաթիա. առտու մը Ֆընտըգլըի կողմերը հանդիպեցա քարակոփ-վարժապետին, որ առջևես կերթար գլուխը կախ: Մոտեցա իրեն ու բարևեցի. - Նշան աղա, զիս ճանչցա՞ր,- ըսի: - Ինչպե՞ս չեմ ճանչնար. Շատ մեծցեր ես, բայց քեզի Նարեկ կարդացնելս գիտեմ: Ասդիեն անդիեն խոսեցանք ու բաժնվեցանք: Քիչ մը ատեն անցավ. շաբաթ իրակուն մը տեսա, որ Խավեար խանը գալով՝ մեր գրասենյակին դռնեն ներս կը նայեր. Ելա հրամցուցի սենյակ մը. սուրճ մը խմցուցի: Կերպով մը հասկցուց, թե ինչո՞ւ համար եկած է: Այ այնուհետև սկսավ ավելի ստեպ գալ. երբեք չդժգոհեցա. Իր ցաված, խորհրդավոր, հեզուկ դեմքին վրա այնպիսի տխրություն մը կար, որ ինծի շատ մտածել կու տար: Իրիկուն մը, շատ ուշ ատեն, դարձյալ Ֆընտըգըլըի ճամփուն վրա տեսա զինքը, կերթար առջևեն. կռնակը պարկ մը կար. մեջը հաց լեցուցած էր: Կուր գար ամեն տեղ զիս կը գտներ. ա՛լ ատեն մը չեղավ. փնտրեցի հետքը, չգտա: Չեմ գիտեր, ո՛ւր նետած էին վարժապետին դիակը: *** Ուրիշ մը ալ կա, որուն մարմինն ալ չեմ գիտեր տեղ մը նետվա՞ծ է, ողջ կամ մեռած: Ան ալ վարժապետ մըն էր, ու ծանր վարժապետ մը, դարձյալ Օրթագյուղեն: Դպրոցին կառավարիչն էր: Առտվնե մինչև իրիկուն դատախազի, դատավորի և գործադիր իշխանության պաշտոն մը կը վարեր: Կամբաստաներ աշակերտները, վճիռը կարձակեր, պատիժը կտնօրիներ ու կը գործադրեր: Այն ատենի աշակերտները անշուշտ մինչև հիմա ինծի պես զգալու են, թե որպիսի սարսուռ կընթանար մեր ոսկորներուն մեջ, երբ պարոն Պողոս բերանը բանալով՝ կարձակեր սոսկալի վճիռը, ամեն ցերեկ, ճաշի ժամուն. «Երկու սահաթ ծունկի վրա, երկու սահաթ ոտքի վրա, սահաթ մը ետքն ալ՝ տիլիմ մը չոր հաց»: Ամենքս ալ շաբաթը մեկ երկու անգամ կենթարկվեինք այդ պատժին. րոպե մը իսկ չէր զեղչեր: Հանցանքները շատ ոչինչ էին. էն մեծ հանցանքնիս այն էր, որ երբ սանդուղեն վար կիջնեինք, աղմուկ մը կհանեինք: Եվ սակայն չէինք ատեր պարոն Պողոսը, չեմ գիտեր ինչո՞ւ: Քանի մը տարի առաջ տեսա զինքը նիհարցած, թոշնած, տկար խեղճ: Հին օրերեն գորով մնացած էր սրտիս մեջ, այնքան հիշատակներ կարթնցներ իս. սիրով սղմեցի ձեռքը. նստեցուցի. պաշտոն մը կուզեր. ի՞նչ ընեի. լրագրին մեջ ազդ գրեցի. Հարցնող, փնտրող չեղավ: Ալ ինքն ալ երևան չելավ. Չեմ գիտեր ի՛նչ եղավ խեղճ մարդը: Բայց անպաշտոն, անհույս, լքյալ վարժապետի կսկծոտ դեմքը չաներևութանար աչքես: *** Եթե մուրացիկ մը չեղավ, բայց մուրացկանության վիճակին մոտեցավ այն ծերունին, որ մեր մեջ ծանոթ է իր ժամանակակից տոհմային տարեգրությամբ: Ալ բավական ծերացած էր այդ պատվելին,- Ավետիս Պերպերյան,- երբ սկսավ մեզ դասախոսել: Չեմ կրկնար երբեք մոռնալ այդ սրտոտ վարժապետին մեր վրա թողած տպավորությունը: Ժամ մը, երկու ժամ, մինչև երեք ժամ ալ կը խոսեր. մենք տղաքներս առանց ձանձրանալու մտիկ կընեինք. և ինչ որ կըսեր, կը դրոշմվեր մեր մտքին և սրտին մեջ և անկից չջնջվեցավ երբեք: Զինքը կը սիրեինք ամենքս ալ: Չեմ գիտեր վարժապետական ի՞նչ սկզբունքի համար հանեցին պատվելին, որ գնաց Ռոտոսթո, թափառեցավ հոս ու հոն ու եկավ մեռնիլ Օրթագյուղ: Ձմռան օր մը, սաստիկ ձյուն կը տեղար բքախառն, երկու-երեք հոգի տարին թաղել այդ բազմավաստակ, սրտի տեր վարժապետը: Գուցե գերեզմանն ալ անհետացած է: Հարմար ժամանակին կը մեռներ. Գրքերն ալ ծախած էր ու գիտեինք, թե գիրքը սիրողին համար՝ զայն ծախելը, մուրալու չափ դառն է: Չէր գիտեր ի՞նչ պիտի ըներ քանի մը օրեն, մահը զինքը փրկեց այդ հոգեն և ձեռք երկնցնելու ամոթեն: *** Վենետիկեն ընթացավարտ ելած Պոլիս վերադառնալու վրա էի. Հ. Իգնատիոս վ. Կյուրեղյան, հիմա Մխիթարյանց աբբահայրը, օր մը խոսակցության մեջ ըսավ ինծի, թե ի՞նչ պիտի ընեմ Պոլիս և ավելցուց.  - Չըլլայ թե վարժապետություն ընես. Պեշիկթաշլյանեն ավելի աղեկ վարժապետ պիտի չըլլաս. անոթի մեռավ: Հ. Իգնատիոսի այս խրատը «ականջիս օղ» եղավ: Եթե քիչ մը փորձություն ունեի, վարժապետության մեջ մտնելու, բոլորովին սթափեցավ: Օրթագյուղ մեռավ Պեշիկթաշլյան: Մյութեվելլի փողոցի քովեն, բլրակին ստորոտը կը գտնվի Սեդրակին տունը, զոր կը հովանավորե նռնենի մը: Ամեն անգամ որ կանցնիմ լռակյաց ամայի փողոցեն, աչքս կը վերցնեմ այդ խրճիթին վրա, ուր աղքատ մեռավ ամենամեծ տաղանդ մը և կըսեմ, թե հարմար ատենին մեռավ: Եթե քիչ մըն ալ ապրեր, հոգնությունն ու ծերությունը վրա հասնելով՝ օրվան հացին կարոտը պիտի քաշեր: Թղթե այն քարտեզը, զոր հայ վարժապետ մը վիզն անցուցած կը պատի Խասգեղի փողոցներուն մեջ, մի՞թե կախված չէր նաև Ավետիս Պերպերյանի, Մկրտիչ Պեշիկթաշլյանի բնակարաններուն դռան վրա:    Տես նաև Գրիգոր Զոհրապ Կարծեմ թե 


Նա  հայր  ուներ ,  իսկ  հայրը՝  ոչխարներ :  Եվ  երբ  հայրը  մեռավ ,  գերեզմանի  փոսը  ծածկելիս  իր  մտքում  նա  հոր  թողած  ոչխարների  համրանքն  էր  անում : Գյուղի  քահանան  նրան  Աբրահամ  էր  կնքել ,  մուծել  մատյանի  մեջ ,  բայց  գյուղը  նրան  ավելորդ  անուն  էր  տվել՝  լոշ՝  կախ  ընկած  ականջների  համար : Եվ  երբ  հայրը  մեռավ ( իսկ  հայրը  ոչխարատեր  Ծատին  էր ),  մեռելահացն  ուտելիս  մի  ալևոր  բարեմաղթեց  լոշ  ականջի  տավարին  ու  օջախին  առատություն  և  դառնալով  նրան  ասաց . —  Ծատու  տղա ,  նզովյալ  լինես ,  եթե  շվաքդ  անպակաս  անես  էս  օջախին : Այն  օրից  էլ  լոշ  ականջը  դարձավ  Ծատուն  տղա ,  ավազանի  անունը  հերվա  ձյունի  պես  հալվեց : Եվ  երբ  մի  անգամ  էլ  ձյունը  հալվեց ,  գարնանամուտին  ոչխարը  սարը  քշելիս  Ծատուն  տղան  հորից  ստացած  ոչխարը  քսանով  ավելացած  տեսավ : Հետո  մի  քանի  տարի  անց ,  երբ  Ծատուն  տղի  բեղերն  այնքան  էին  մեծացել ,  որ  ապուր  ուտելիս  ձավարի  հատիկներ  էին  մնում  բեղերի  արանքում ,  մի  քանի  տարի  հետո  Ծատուն  տղան  այնքան  ոչխար  ուներ ,  որ  երեք  չոբան  հերիք  չէր  անում : Հոգսը  սարում  արածող  ոչխարն  էր .  իրեն  ի՞նչ ,  թե  կտուրի  գերանը  ճաքել  է ,  պառավ  մայրը  գլխին  շալ  չունի  գցելու :  Տանն  իր  կամքը  կար  միայն ,  իր  խոսքը՝  անգիր  օրենք  տան  անդամների  համար ,  որոնցից  մեկը՝  պառավ  նանին ,  ճախարակի  մոտ  էր  դարդահալ  լինում ,  չոբանին  չուխացու  մանում ,  մյուսը՝  եփում ,  կարում ,  փոքրերի  հոգսը  քաշում ,  ծծկերին  ծիծ  տալիս  և  էլի  քնում  Ծատուն  տղի  հետ  մի  վերմակի  տակ ,  ծխից  սևացած ,  ճաքճքած  գերաններով  խրճիթում : Երազում  էլ  սարում  արածող  ոչխարի  հետն  էր .  գայլն  էր  վրա  տալիս՝  ինքը  քնի  մեջ  մռնչում  էր ,  ասես  բուկն  են  խեղդում ,  մին  էլ  այնպես  էր  թվում ,  թև  ոչխարները  ոսկի  են  դառնում ,  դեղին  ոսկիներ՝  սարի  կանաչի  վրա  շաղ  տված ,  ինչպես  թոնրի  մոխրում  պեծին  տվող  պողեր : Մեկ  էլ  զարթնում  էր ,  մյուս  կողքին  դառնում  և  ոչխարի  չափ  խոնարհ ,  անլեզու  կնոջը  հրում ,  քնահարամ  անում  և  կատարում  այն ,  ինչ  անհաճո  էր  ծծկեր  ունեցող  մաշված  կնոջ  համար : Ամեն  ինչ  կյանքում  նրան  ոչխար  էր  թվում՝  յուղոտ  դմակով ,  փափուկ  դմակով :  Սարում  ոչխարը  խուզելիս ,  երբ  բրդով  լի  պարկերը  դարսում  էին  իրար  վրա ,  չոբանի  ձեռքի  մկրատը  նրան  աշխարհը  միակ  գործիքն  էր  թվում ,  որով  մարդ  կարող  է  աշխարհներ  գրավել ,  ծովի  ավազի  համրանքով  ոսկի  ունենալ : Երբ  տերտերը  եկեղեցում  քարոզ  էր  տալիս ,  ասում ,  թե  բոլորը  մի  հոտ  են  եկեղեցու  համար ,  թե  կա  երկնային  մի  հովիվ ,  Ծատուն  տղան  իսկույն  մտքով  սարն  էր  թռչում ,  ուր  կախ  ընկած  դմակով  ոչխարներն  էին  արածում ,  չաղանում ,  դառնում  դեղին  ոսկի : Հեղափոխությունն  էլ  նա  հասկացավ  յուրատեսակ  ձևով .  թագավորը  հովիվն  էր ,  ժողովուրդը՝  հոտը :  Մի  մեծ  մկրատ  Մոսկվայից  մինչև  ինքը  խուզում  էր  ժողովրդին : Գյուղում  զրույց  անելիս  նա  այդպես  էլ  ասում  էր ,  թե  գայլերը  գալու  են  անչոբան  մնացած  ոչխարն  ուտեն ,  որ  առաջ  յուղ  ու  կաթ  էր  հոսում  Մոսկովից  մինչև  ինքը ,  երբ  մեծ  մկրատը  կար : Ամռան  վերջն  էր :  Թուխպը  մեկ - մեկ  նստում  էր  սարին ,  շաղոտում  էր  սարի  կանաչը ,  թացանում  էր  ոչխարի  բուրդը : Թուխպ  կար  սարում ,  երբ  Ծատուն  տղան  ոչխարի  մոտ  գնաց :  Չոբանները  եկան ,  շները՝  գայլաբոյ ,  վնգստացին ,  բայց  Ծատուն  տղան  ունքերն  էլ  իրար  չտվավ :  Բարձրացավ  մի  քարի  գլուխ ,  ձեն  տվավ  չոբանին ,  որ  ոչխարը  քշեն  քարի  տակով :  Նեղվածք  էր ,  դժար  կապ ,  ոչխարը  մեկ - մեկ  էր  անցնում ,  գլուխը  կախ ,  մանր - մանր  քայլերով :  Եվ  երբ  վերջին  կաղ  ոչխարն  անցավ ,  Ծատուն  տղայի  շրթունքները  բեղերի  տակ  շարժվեցին : —  Երեք  հարյուրից  չորսը  պակաս : Ասեց  և  հեռացող  ոչխարի  ետևից  նայեց  մի  պահ ,  չոբանին  կանչեց . —  Ծեգին  ոչխարը  քշիր  քաղաք : Չոբանն  ուզեց  հարց  տալ ,  բայց  բերանը  բաց  էլ  մնաց :  Ծատուն  տղան  ձիու  գլուխը  գյուղի  կողմն  էր  դարձրել : Պառավ  նանն  էլ  զարմացավ ,  երբ  իմացավ ,  թե  տղան  առավոտ  ծեգին  քաղաք  է  գնում :  Մեկ  ուզեց  խնդրի  մի  գոտկալ ,  մեկ  տազ  արեց :  Ծատուն  տղայի  աչքերը  այնպես  պեծին  էին  տալիս  ունքերի  տակ ,  ասես  երկու  թեժ  ածուխ  լինեին :  Երբ  մութ  եղավ ,  քնեցին ,  կինը  կամացուկ  խնդրեց  շապկացու ,  սիրտ  արեց ,  մոտեցավ  մեջքին ,  բայց  Ծատուն  տղան  երեսը  շուռ  տվեց ,  մյուս  կողքի  վրա  պառկեց :  Շուռ  եկավ ,  բարկացած  ասեց . —  Լավ ,  սատկիլ  չես ... Ծեգին  գնաց ,  երկու  օր  հետո  եկավ :  Ծատուն  տղան  էլ  ոչխարատեր  չէր :  Ոչխարը  ծախել  էր  քաղաքում :  Այն ,  ինչ  երազում  էր  տեսել՝  դեղին  ոսկիներ ,  հիմա  զնգում  էր  նրա  գրպանում : Չոբանների  ձեռքը  մի  բան  դրեց ,  չոբանները  հեռացան ,  շներն  էլ՝  պոչերը  կախ ,  նրանց  ետևից ,  դեպի  սարերը  թխպոտ : Եվ  երբ  երկու  օր  հետո  եկավ ,  Ծատուն  տղան  իր  հետ  քաղաքից  տասը  ձիու  բեռ  ապրանք  բերեց  ճոթ ,  սապոն ,  նալ  ու  մեխ ,  շաքար : Մյուս  օրը  Ծատուն  տղան  գեղում  դուքան  ուներ ,  տան  մոտ ,  մարագի  հին  շենքում :  Առաջ  դժվար  թվաց  արշին  բռնելը ,  գրվանքա  շաքարին  աչքը  վարժ  չէր ,  ճոթ  ու  կտորի  թոփը  բաց  անել  չէր  իմանում ,  բայց  հետո  սովորեց : Նույնիսկ  գործը  դուր  եկավ :  Հանգիստ  նստում  էր  խանութում ,  նալ  ու  մեխ  էր  ծախում  և  ամեն  իրիկուն  մտքում  հաշիվ  անում ,  թե  ինչքան  օգուտ  ունի :  Էլի  առաջվա  պես  էր  մտածում .  գյուղացիք ,  որ  ապրանք  են  առնում  իր  խանութից ,  գյուղացիք  նրա  աչքում  էլի  ոչխար  էին ,  աղի  վրա  վազող  ոչխար ,  որ  թողնում  է  կթես ,  խուզես : Հինգ  ամիս  հետո  գյուղում  շատ  երդիկի  տակ  էին  խոսում ,  իրիկվա  հացին . —  Ծատուն  տղան  պարտքն  ուզում  ա ,  էգուց  մի  փութ  պանիր  տանք  պարտքի  դիմաց : —  Էսօր  էլի  ասեց  էն  շաքարի  համար ... Գյուղը  հեռու ,  յոթ  սարի  քամակին ,  ճամփեն՝  կածան ,  անապահով ,  տարիները՝  խռով ,  ամեն  տեղ  երկյուղ ,  քաղաքում՝  խանութները  փակ ,  ծածուկ  պահեստներում՝  գաղտնի  վաճառք  հին  ծանոթին : Իր  ոչխարի  համրանքից  ավելի  լավ  գիտեր  այդ  Ծատուն  տղան :  Ապրանքը  թանկացնում  էր  ժամեժամ ,  գանգատվում ,  թե  վնաս  է  անում ,  էլ  ապրանք  չկա :  Շաքարը  հիվանդի  դեղ  էր ,  ոսկու  հավասար : —  Առ  տա՛ր ,  էլ  շաքար  չես  տեսնելու , —  ասում  էր  Ծատուն  տղան  իր  հարևանին ,  որ  հոգեպահուստն  էր  Ծատուն  տղին  պահ  տալիս :  Ծատուն  տղան  մեծացավ ,  ուռեց ,  դարձավ  անվանի ,  ազդեցիկ : Ձյունի  սպիտակ  փաթիլները  թրթռում  էին  պաղ  օդի  մեջ ,  պտույտներ  անում ,  կամացուկ  իջնում ,  դարսվում  իրար  վրա : Թարմ  ձյունի  վրայով  քայլում  էին  երեք  հոգի  դեպի  հեռու  ձորի  գյուղը :  Կարմիր  բանակը  քաղաք  էր  մտել ,  և  լուրը  թռել - հասել  էր  գյուղին : Երեք  հոգին  գյուղ  հասան  իրիկվա  մութին :  Եկան ,  հավաքվեցին  ծանոթ  գյուղացիք ,  ազգ  ու  բարեկամ : Մյուս  օրը  գյուղում  հեղկոմ  կար ,  եռուզեռ  կար ,  խոսք  ու  զրույց :  Երբ  բաց  արեցին  Ծատուն  աղի  խանութը ,  միջին  մի  քանի  թոփ  քաթան  կար ,  լամպի  չորս  շուշա ,  մի  քիչ  էլ  մեխ :  Ծատուն  տղին  կանչեցին : —  Չկա ,  էդ  ա  մնացել ,  տարեք ... Խուզարկեցին ,  բան  չգտան :  Հեղկոմը  առաջին  նիստում  որոշեց  Ծատուն  տղի  քաթանը  գյուղի  աղքատներին  բաժանել : Ձյունը  հալվեց ,  սարերը  կանաչին  տվին ,  բայց  կանաչ  սարում  Ծատուն  տղան  էլ  ոչխար  չուներ ,  խանութումն  էլ  խոտ  էր  դարսում : Հողը  տաքացավ ,  գութանները  դուրս  արին :  Ծատուն  տղան  էլ  վար  գնաց :  Վաղուց ,  շատ  վաղուց  էր  մաճ  չէր  բռնել :  Մոտիկացավ  մաճին ,  ուժը  գութանին  տվեց ,  մինչև  մի  ակոս  ծրելը  ձեռքերը  թուլացան ,  նստեց  գետնին : —  Քոնը  արշինն  ա ,  Ծատուն  տղա , —  ձեն  տվեց  քշողներից  մեկը ,  իջավ  լծից ,  մաճը  բռնեց : Ծատուն  տղան  հանգստացավ .  մի  քիչ  էլ  մնաց  և ,  դեռ  գութանը  չարձակած ,  տուն  եկավ :  Մյուս  օրը  մաճկալը  Ծատուն  տղից  մի  օրավարի  վարձն  էր  ուզում : —  Առ ,  էլ  չունեմ ,  երեխաներիցս  եմ  կտրում , —  ասաց  Ծատուն  տղան ,  խեղճանալով : Բայց  Ծատուն  տղան  բեռը  բռնել  էր  առաջ ,  երբ  ճոթ  կար  խանութում ,  նալ  ու  մեխ  և  շաքար :  Պահած  փող  ուներ ,  մառանում  յուղ  ու  պանիր  կար : Մի  տարի  էլ ,  և  քաղաքում  Ծատուն  տղի  մի  քանի  հին  ծանոթները  կողպած  խանութները  բաց  արին :  Ծատուն  տղան  պանիր  ու  յուղ  տարավ  քաղաք ,  հողի  կճուճում  պահած  ոսկին  էլ  հանեց ,  խանութի  խոտը  մաքրեց ,  կարգի  բերեց : Էլի  առաջվա  խանութում  էր  Ծատուն  տղան  մի  քանի  թոփ  կտոր  դարսել ,  սապոն ,  աղ ,  լուցկի :  Քաղաքում  ծանոթներ  ուներ  հին ,  օգնել  էին ,  ապրանք  տվել : Ծատուն  տղան  էլի  դինջ  նստեց  խանութում ,  արշինը  ձեռքն  առավ ,  ապառիկի  հին  դավթարում  նոր  երես  բաց  արեց : Գյուղը  հեռու՝  ճամփան  կածան ,  ուժը  պակաս :  Ջահիլներն  աղմկեցին ,  նամուսի  ընկան .  ո՞վ  էր՝  պատմեց  կոոպերատիվի  մասին : Կեսգիշեր  էր ,  երբ  ցրվեցին  տները :  Եվ  դեռ  երկար  ժամանակ  մտածում  էին  կոոպերատիվի  մասին ,  Ծատուն  տղի  նոր  խանութի  մասին : Ծատուն  տղան  լսեց ,  որ  ուզում  են  ջուրն  էլ  առաջվա  առվով  չկապեն :  Մի  անգամ  էլ  մտքում  կրկնեց  այն ,  ինչ  հազար  անգամ  էր  ասել . —  Թե  սրանք  մնան ,  վերջս  լավ  չի … Հիշեց  մի  քանի  թոփ  կտավը ,  լամպի  շուշան ,  նալ  ու  մեխը ,  որ  տարել  էին ,  խլել  իրենից ,  միտն  ընկավ  մաճկալի  խոսքը ,  թե՝ —  Ծատուն  տղա ,  քո  բանը  արշինն  ա ... * * Նոյեմբերի  արև  օր  էր ,  պայծառ ,  դուրեկան  աշնան  օր : Քաղաքում  նոյեմբերի  արևի  տակ  պսպղում  էին  նվագափողերը  պղնձե ,  լայն  փողոցներում  ծովացել  էր  բազմությունը ,  ալեկոծ  դրոշները՝  վե՛ր ,  բարձր :  Թնդում  էր  քայլերգը ,  աղմուկ  կար ,  երգ  ու  ուռա ,  մեկը  պատշգամբից  ձայնով  զիլ  մեր  վերելքն  էր  պատմում : Արև  էր ,  և  հեռու  գյուղում  աշնան  դուրեկան  օր :  Դրոշներ  կային՝  փայտի  ծայրին  հագցրած ,  գույնզգույն  շորերով  հարս  ու  աղջիկ  կար ,  բրդի  չուխավոր  շինական :  Դհոլը  դմբում  էր ,  զուռնան  փչում  էր  զիլ : Շատերը  խոսեցին .  ամեն  մարդ  իր  միտքն  էր  ասում ,  միտքը  հյուսում  յուրատեսակ ,  հետո  մեկն  էլ  բարձրացավ  քարի  վրա ,  խոսեց ,  թե ` —  Ընկերներ ,  մենք  կապերատիվի  կողմից  շատ  ետ  ենք  մնացել ,  էս  ձորերում  մթին  ա :  Ծատուն  տղան  էլի  կենդանացել  ա :  Մեզ  պետք  ա  մի  կապերատիվ  հիմնենք  հենց  էս  տոնին ,  էստեղ : Խոսեց ,  հետո  դարձավ  բազմությանը ,  թե՝ —  Կապերատիվ  սիրողը  թող  մոտենա ,  գրվի  էստեղ … Մոտեցան ,  առաջ  քաշվելով ,  վարանոտ ,  հետո  սրտալի : Գալիս  էին  գրվում ,  փայը  վճարում : Նա ,  որ  խոսել  էր ,  շուտ - շուտ  կանչում  էր  տեղից . —  Շեն  կենա  մեր  կապերատիվը ... Ծատուն  տղան  էլ  էր  լսում  նրան ,  տեսնում ,  թե  ինչպես  են  գրվում :  Մեծ  մասը  իրեն  պարտ  էին՝  լավ  էր  ճանաչում : Կանգնել  էր  մի  քիչ  հեռու ,  նայում  էր  նրանց :  Կարծես  հեղեղ  է ,  գարնան  վարար  հեղեղ ,  իսկ  ինքը  մի  չոր  տաշեղ  հեղեղի  բերանում : Ծատուն  տղի  փափախի  տակ  մի  միտք  կար  միայն . —  Սրանք  որ  կան ,  վերջս  լավ  չի ... Այնքա՜ն  հուսահատություն  էր  կաթում  Ծատուն  տղի  լոշ  ականջներից : 
Երբեք  ուշադրություն  չէր  դարձրել  հիշողության  հաճույքներին :  Վառ  և  ժամանակավոր  տպավորությունները  հորդում  էին  առանց  հետք  թողնելու՝  բրուտի  կարմիրը ,  աստղերով  լի  երկնակամարը ,  աստղերը  որ  նաև  աստվածներ  էին ,  լուսինը ,  որտեղից  մի  առյուծ  էր  ընկել ,  զգայուն  մատների  տակ  մարմարի  ողորկությունը,  վայրի  խոզի  մսի  համը ,  որ  սիրում  է  ճերմակ  ու  կոպիտ  կծոցներով  վայելել ,  փյունիկերեն  մի  բառ ,  դեղին  ավազի  վրա  նիզակի  արտացոլած  սև  ստվերը ,  ծովի  կամ  կանանց  մոտիկությունը ,  մեղրը  մեղմացնող  ծանր  գինին  կարող  էին  գրավել  նրա  հոգու  ամբողջ  ոլորտը .  ճանաչում  էր  սարսափը ,  բայց  նաև  զայրույթն  ու  քաջությունը ,  իսկ  մի  անգամ  ինքն  էր  առաջինը  բարձրացել  թշնամու  պարսպին :  Անհագ  հետաքրքրասեր  և  արկածախնդիր ,  բերկրանքից  և  անմիջական  անտարբերությունից  բացի  այլ  օրենք  չէր  ճանաչում ,  շրջեց  բազմասեռ  երկիրն  ու  եղավ  ծովի  այս  և  այն  եզրում ,  դիտեց  մարդկանց  կառուցած  քաղաքներն  ու  պալատները :  Բազմամարդ  շուկաներում  կամ  մի  սարի  լանջին ,  որի  անորոշ  գագաթին  կարող  էին  չարքեր  բնակվել ,  բարդ  պատմություններ  էր  լսել  և  դրանք  ընդունել  էր  այնպես  ինչպես  իրականությունն  էր  ընդունում ,  առանց  ինքն  իրեն  դրանց  ճշմարտության  կամ  կեղծ  լինելու  մասին  հարցնելու : Աստիճանաբար  գեղեցիկ  տիեզերքն  սկսեց  լքել  նրան ,  համառ  մի  մշուշ  ջնջեց  նրա  ձեռքի  գծերը ,  գիշերն  ամայացավ  աստղերից  հողը  երերաց  նրա  ոտքերի  տակ :  Ամեն  ինչ  հեռանում  ու  անէանում  էր :  Երբ  զգաց ,  որ  կուրանում  է  գոռաց ...  այդ  ժամանակ  դեռ  չէր  հորինվել  ստոիկ  ամոթը  և  Հեկտորը  կարող  էր  փախչել  առանց  ամաչելու . « Այլևս  չեմ  տեսնի ( զգաց )  ո՛չ  դիցաբանական  սարսափով  լի  Երկինքը  և  ո՛չ  էլ  այս  դեմքը ,  որ  տարիները  խաթարելու  են »:  Իր  մարմնի  այդ  հուսահատությունը  օր  ու  գիշերներ  տևեց ,  բայց  մի  առավոտ  արթնացավ  և ( առանց  զարմանքի )  դիտեց  իրեն  շրջապատող  անորոշ  իրերն  ու  ծանոթ  մի  երաժշտություն  կամ  մի  ձայն  ճանաչողի  պես  զգաց ,  որ  այս  ամենն  արդեն  կատարվել  է  և  որ  ինքն  այդ  ժամանակ  էլ  է  սարսափ  զգացել  բայց  և  միևնույն  ժամանակ  ցնծություն ,  հույս  ու  հետաքրքրություն  էլ  է  ունեցել :  Այդ  ժամանակ  դարձավ  դեպի  իր  հիշողությունը ,  որն  իրեն  անվերջանալի  թվաց  և  այդ  գլխապտույտի  մեջ  կարողացավ  ձեռք  բերել  կորսված  հուշը ,  որ  անձրևի  տակ  փայլատակող  մետաղադրամի  պես  հստակ  փայլում  էր  գուցե  և  այն  պատճառով ,  որ  ինքը  երբեք  չէր  տեսել  այդ  հուշը ,  բացի  գուցե  թե  ինչ - որ  երազի  մեջ : Հուշն  այսպիսին  էր :  Մի  պատանի  անպատվել  էր  իրեն  և  ինքը  դիմել  էր  հորը  ու  պատմել  դեպքը :  Հայրը  թույլ  էր  տվել ,  որ  խոսի  կարծես  չէր  լսում  կամ  չէր  հասկանում  պատմածը  և  հանկարծ  նա  վերցրեց  պատից  կախված  իշխանություն  ներշնչող  դաշույնը .  տղան  գաղտնաբար  տենչացել  էր  այդ  դաշույնը :  Այժմ  դա  նրա  ձեռքում  էր  և  տիրանալու  անակնկալը  չեզոքացրեց  կրած  անպատվությունը ,  սակայն  հոր  ձայնն  ասում  էր . « Թող  ինչ - որ  մեկն  իմանա ,  որ  դու  տղամարդ  ես »  և  հրամայողական  ինչ - որ  շեշտ  կար  նրա  ձայնի  մեջ :  Գիշերը  կուրացնում  էր  ճանապարհները ,  դաշույնը  սեղմած  որի  մեջ  մոգական  ուժ  էր  գուշակում  արագորեն  կտրեց  բլուրը  իջավ  ծովեզերք ,  ինքն  իրեն  Այաս  և  Պերսևս  կարծեց  և  վազեց  աղոտ  մթությունը  վերքերով  ու  ճակատամարտերով  լցնելու :  Այդ  պահի  զգացողությունն  էր  որոնում  հիմա  մնացածը  մենամարտի  հրավերը ,  անճարակ  մարտը ,  արյունոտ  դաշույններով  վերադառնալը  այլևս  ոչ  մի  կարևորություն  չունեին Այդ  հուշից  նորը  ծնվեց  և  նորի  մեջ  էլ  կային  գիշերն  ու  արկածի  տպավորությունը :  Մի  կին՝  աստվածների  պարգևած  առաջին  կինը ,  նրան  սպասել  էր  ինչ - որ  գետնադամբանի  ստվերում,  իսկ  ինքը  որոնել  էր  քարե  ցանցերի  նմանվող  կամարների  տակ ,  ստվերների  մեջ  խորասուզվող  վայրիվերո  արահետներում :  Ինչո՞ւ  էին  այդ  հուշերն  առանց  ցավի  հայտնվում  կարծես  ներկայի  նախաձևը  լինեին : Լրջախոհ  զարմանքով  ամեն  ինչ  հասկացավ :  Իր  մահկանացու  աչքերի  խավարում ,  այնտեղ ,  ուր  իջնելու  էր  հիմա ,  նրան  սպասում  էին  սերն  ու  արկածը ,  Արեսն  ու  Ափրոդիտեն ,  քանզի  նա  արդեն  գուշակում  էր ( քանզի  նրան  արդեն  շրջապատում  էին )  փառքի  և  հեքզամետրի  շշուկները ,  շշուկն  այն  մարդկանց ,  որ  պաշտպանում  են  մի  տաճար ,  որն  աստվածները  չեն  փրկելու  ծովերի  մեջ ,  սիրելի  կղզի  որոնող  նավերի  շշուկը ,  Ոդիսականների  և  իլիականների  շշուկները ,  շշուկներ ,  որ  ինքը  երգելու  էր  և  հնչեցնելու  մարդկանց  հիշողության  մեջ :  Այդքանը  գիտենք ,  բայց  չգիտենք ,  թե  ինչ  զգաց  վերջին  ստվերն  իջնելու  ժամանակ : Տես նաև էմմա Ցունց, Խորհրդավոր հրաշքը և Շեմին նստած մարդը 
Երբեք  ուշադրություն  չէր  դարձրել  հիշողության  հաճույքներին :  Վառ  և  ժամանակավոր  տպավորությունները  հորդում  էին  առանց  հետք  թողնելու՝  բրուտի  կարմիրը ,  աստղերով  լի  երկնակամարը ,  աստղերը  որ  նաև  աստվածներ  էին ,  լուսինը ,  որտեղից  մի  առյուծ  էր  ընկել ,  զգայուն  մատների  տակ  մարմարի  ողորկությունը,  վայրի  խոզի  մսի  համը ,  որ  սիրում  է  ճերմակ  ու  կոպիտ  կծոցներով  վայելել ,  փյունիկերեն  մի  բառ ,  դեղին  ավազի  վրա  նիզակի  արտացոլած  սև  ստվերը ,  ծովի  կամ  կանանց  մոտիկությունը ,  մեղրը  մեղմացնող  ծանր  գինին  կարող  էին  գրավել  նրա  հոգու  ամբողջ  ոլորտը .  ճանաչում  էր  սարսափը ,  բայց  նաև  զայրույթն  ու  քաջությունը ,  իսկ  մի  անգամ  ինքն  էր  առաջինը  բարձրացել  թշնամու  պարսպին :  Անհագ  հետաքրքրասեր  և  արկածախնդիր ,  բերկրանքից  և  անմիջական  անտարբերությունից  բացի  այլ  օրենք  չէր  ճանաչում ,  շրջեց  բազմասեռ  երկիրն  ու  եղավ  ծովի  այս  և  այն  եզրում ,  դիտեց  մարդկանց  կառուցած  քաղաքներն  ու  պալատները :  Բազմամարդ  շուկաներում  կամ  մի  սարի  լանջին ,  որի  անորոշ  գագաթին  կարող  էին  չարքեր  բնակվել ,  բարդ  պատմություններ  էր  լսել  և  դրանք  ընդունել  էր  այնպես  ինչպես  իրականությունն  էր  ընդունում ,  առանց  ինքն  իրեն  դրանց  ճշմարտության  կամ  կեղծ  լինելու  մասին  հարցնելու : Աստիճանաբար  գեղեցիկ  տիեզերքն  սկսեց  լքել  նրան ,  համառ  մի  մշուշ  ջնջեց  նրա  ձեռքի  գծերը ,  գիշերն  ամայացավ  աստղերից  հողը  երերաց  նրա  ոտքերի  տակ :  Ամեն  ինչ  հեռանում  ու  անէանում  էր :  Երբ  զգաց ,  որ  կուրանում  է  գոռաց ...  այդ  ժամանակ  դեռ  չէր  հորինվել  ստոիկ  ամոթը  և  Հեկտորը  կարող  էր  փախչել  առանց  ամաչելու . « Այլևս  չեմ  տեսնի ( զգաց )  ո՛չ  դիցաբանական  սարսափով  լի  Երկինքը  և  ո՛չ  էլ  այս  դեմքը ,  որ  տարիները  խաթարելու  են »:  Իր  մարմնի  այդ  հուսահատությունը  օր  ու  գիշերներ  տևեց ,  բայց  մի  առավոտ  արթնացավ  և ( առանց  զարմանքի )  դիտեց  իրեն  շրջապատող  անորոշ  իրերն  ու  ծանոթ  մի  երաժշտություն  կամ  մի  ձայն  ճանաչողի  պես  զգաց ,  որ  այս  ամենն  արդեն  կատարվել  է  և  որ  ինքն  այդ  ժամանակ  էլ  է  սարսափ  զգացել  բայց  և  միևնույն  ժամանակ  ցնծություն ,  հույս  ու  հետաքրքրություն  էլ  է  ունեցել :  Այդ  ժամանակ  դարձավ  դեպի  իր  հիշողությունը ,  որն  իրեն  անվերջանալի  թվաց  և  այդ  գլխապտույտի  մեջ  կարողացավ  ձեռք  բերել  կորսված  հուշը ,  որ  անձրևի  տակ  փայլատակող  մետաղադրամի  պես  հստակ  փայլում  էր  գուցե  և  այն  պատճառով ,  որ  ինքը  երբեք  չէր  տեսել  այդ  հուշը ,  բացի  գուցե  թե  ինչ - որ  երազի  մեջ : Հուշն  այսպիսին  էր :  Մի  պատանի  անպատվել  էր  իրեն  և  ինքը  դիմել  էր  հորը  ու  պատմել  դեպքը :  Հայրը  թույլ  էր  տվել ,  որ  խոսի  կարծես  չէր  լսում  կամ  չէր  հասկանում  պատմածը  և  հանկարծ  նա  վերցրեց  պատից  կախված  իշխանություն  ներշնչող  դաշույնը .  տղան  գաղտնաբար  տենչացել  էր  այդ  դաշույնը :  Այժմ  դա  նրա  ձեռքում  էր  և  տիրանալու  անակնկալը  չեզոքացրեց  կրած  անպատվությունը ,  սակայն  հոր  ձայնն  ասում  էր . « Թող  ինչ - որ  մեկն  իմանա ,  որ  դու  տղամարդ  ես »  և  հրամայողական  ինչ - որ  շեշտ  կար  նրա  ձայնի  մեջ :  Գիշերը  կուրացնում  էր  ճանապարհները ,  դաշույնը  սեղմած  որի  մեջ  մոգական  ուժ  էր  գուշակում  արագորեն  կտրեց  բլուրը  իջավ  ծովեզերք ,  ինքն  իրեն  Այաս  և  Պերսևս  կարծեց  և  վազեց  աղոտ  մթությունը  վերքերով  ու  ճակատամարտերով  լցնելու :  Այդ  պահի  զգացողությունն  էր  որոնում  հիմա  մնացածը  մենամարտի  հրավերը ,  անճարակ  մարտը ,  արյունոտ  դաշույններով  վերադառնալը  այլևս  ոչ  մի  կարևորություն  չունեին Այդ  հուշից  նորը  ծնվեց  և  նորի  մեջ  էլ  կային  գիշերն  ու  արկածի  տպավորությունը :  Մի  կին՝  աստվածների  պարգևած  առաջին  կինը ,  նրան  սպասել  էր  ինչ - որ  գետնադամբանի  ստվերում,  իսկ  ինքը  որոնել  էր  քարե  ցանցերի  նմանվող  կամարների  տակ ,  ստվերների  մեջ  խորասուզվող  վայրիվերո  արահետներում :  Ինչո՞ւ  էին  այդ  հուշերն  առանց  ցավի  հայտնվում  կարծես  ներկայի  նախաձևը  լինեին : Լրջախոհ  զարմանքով  ամեն  ինչ  հասկացավ :  Իր  մահկանացու  աչքերի  խավարում ,  այնտեղ ,  ուր  իջնելու  էր  հիմա ,  նրան  սպասում  էին  սերն  ու  արկածը ,  Արեսն  ու  Ափրոդիտեն ,  քանզի  նա  արդեն  գուշակում  էր ( քանզի  նրան  արդեն  շրջապատում  էին )  փառքի  և  հեքզամետրի  շշուկները ,  շշուկն  այն  մարդկանց ,  որ  պաշտպանում  են  մի  տաճար ,  որն  աստվածները  չեն  փրկելու  ծովերի  մեջ ,  սիրելի  կղզի  որոնող  նավերի  շշուկը ,  Ոդիսականների  և  իլիականների  շշուկները ,  շշուկներ ,  որ  ինքը  երգելու  էր  և  հնչեցնելու  մարդկանց  հիշողության  մեջ :  Այդքանը  գիտենք ,  բայց  չգիտենք ,  թե  ինչ  զգաց  վերջին  ստվերն  իջնելու  ժամանակ : Տես նաև էմմա Ցունց, Խորհրդավոր հրաշքը և Շեմին նստած մարդը 
Թալեսը  չափում  էր  բուրգից  ընկած  ստվերը ,  որպեսզի  հաշվարկի  նրա  բարձրությունը .  Պյութագորասն  ու  Պլատոնը  ուսուցանում  էին  հոգու  վերաբնակեցման  մասին ,  յոթանասուն  մեկնիչները ,  որ  սփռված  էին  զատ - զատ Փ արոս  կղզում ,  յոթանասունամյա  անընդմեջ  աշխատանքից  հետո  արեցին  Հնգամատյանի  բացարձակ  միանման  թարգմանություններ:   Վերգիլիոսը « Գեորգիկների »  երկրորդում  փառաբանեց  չին  վարպետների  մշակած  նրբագույն  մետաքսը ,  իսկ  օրերս  հեծյալների  մի  խումբ  Նուենոս  Այրեսի  ծայրագավառից  մարտնչում  էր  պարսկական « պոլո »  խաղի  առաջնության  համար :  Արժանահավատ  են  դրանք  թե  պարականոն ,  բոլոր  տարաբնույթ  տեղեկությունները ,  որոնք  ես  հենց  նոր  մեջբերեցի ( և  ի  հավելումն  որոնց , անհամար  այլ  բաների  կողքին  արժե  հիշատակել  Աթիլլի  հայտնվելը , « Մեծ  Էդդայի »  երգերում ),-  և  դրանք  միմյանց  հաջորդող  խճճված ,  բազմադարյան  և  ցայսօր  չավարտված  փուլերի  գործընթացը  ցուցանող  ուղենիշներն  են `  Արևելքի  հայտնագործումը  Արևմուտքի  ժողովուրդների  կողմից :  Այդ  գործընթացն  ունի ,  և  հասկանալի  է ,  որ  ունի  հակառակ  կողմը `  ինքն  Արևմուտքն  է  հայտնագործվել  Արևելքի  կողմից :  Դրանց  թվում  են  դեղնազգեստ  քարոզիչները ,  որոնց  բուդդիստական  կայսրը  ուղարկել  էր  Ալեքսանդրիա ,  քրիստոնեական  Իսպանիայի  զավթումը  իսլամի  մարտիկների  կողմից  և  Ակուտագավայի  դյութիչ ,  իսկ  երբեմն  սահմռկեցուցիչ  գրքերը : Հստակորեն  տարբերակել  արևելյանն  ու  արևմտյանն  Ակուտագավայի  պարագայում ,  թերևս ,  անհնար  է ,  և  հենց  տերմիններն  էլ ,  ի  վերջո ,  միմյանց  չեն  բացասում `  քրիստոնեությունը ,  որը  սեմիտների  ժառանգությունից  է  ծագում ,  այսօր  բնորոշում  է  Արևմուտքը :  Եվ  համենայն  դեպս ,  ես  չէի  վիճի  այն  պնդման  դեմ ,  թե  Ակուտագավայի  թեմաներն  ու  զգացմունքներն  արևելյան  են ,  իսկ  պոետիկայի  որոշ  հնարքներ `  արևմտյան :  Այսպես ,  օրինակ ` « Կես  և  Մորիտո »  և « Ռասյոմոն »  նովելներում  մեր  առջև  տարբեր  հերոսների  պատմած  միևնույն  սյուժեի  մի  քանի  տարբերակներ  են ,  հնարք ,  որը  գործածել  է  Բրաունինգը « Մատանին  և  գիրքը »  երկում :  Ընդհակառակը ,  մի  տեսակ  թաքուցյալ  պատմությունը ,  ուշադրությունն  առ  արտաքինի ,  նրբագծի  թեթևությունը ,  ինձ  թվում  է `  ամենայն `  ամենայն  թարգմանության  անխուսափելի  թերացումների  հետ  մեկտեղ ,  տիպիկ  ճապոնական  հատկանիշներ  են :  Ակուտագավայի  էջերում  սփռված  է  անսովորն  ու  զարհուրելին ,  սակայն  ոչ  նրա  ոճում ,  որը  միշտ  պահպանում  է  թափանցիկությունը : Ակուտագավան  ուսումնասիրում  էր  անգլիական ,  գերմանական  և  ֆրանսիական  գրականությունները ,  նրա  թեկնածուական  դիսերտացիայի  թեման  Ուիլյամ  Մորիսի  ստեղծագործությունն  էր .  Նա  մշտապես  անդրադառնում  էր  Շոպենհաուերին ,  Յեյթսին  և  Բոդլերին :  Կարևորագույն  խնդիրներից  մեկը ,  որ  նա  իր  առջև  դնում  էր `  իր  ժողովրդի  ավանդույթների  և  սովորույթների  նոր ,  հոգեբանական  մեկնաբանությունն  էր : Ըստ  Թեքքերեյի `  Սվիֆթի  մասին  մտածելը `  նույնն  է ,  թե  մտածես  կայսրության  անկման  մասին :  Հենց  այդ  ամենակուլ  քայքայման  և  հոգեվարքի  ընթացքն  է  բացում  ընթերցողի  առաջ ,  այս  գիրքը  կազմող  երկու  վիպակներում :  Առաջինում  հեղինակը  դիմում  է  մարդկային  ցեղի  դատափետմանը `  ֆանտաստիկ  կենդանիների  երևույթի  ներքո ,  Անատոլ  Ֆրանսի  պինգվինները  կամ  էլ  արտասովոր  արքայությունները ,  որոնցով  ճամփորդում  է  հայտնի  բուդդիստական  այլաբանության  քարե  կապիկը :  Պատմելու  ընթացքում  Ակուտագավան  մոռանում  է  երգիծական  ժանրի  պայմանականությունների  մասին ,  կապպաները  նրա  մոտ  դառնում  են  մարդիկ  և  դույզ  ինչ  չվարանելով `  Մարքս ,  Դարվին  ու  Նիցշե  են  ցիտում :  Ըստ  գրականության  կանոնների `  դա ,  իհարկե ,  վրիպանք  է ,  բայց  իրականում  վիպակի  վերջին  էջերը  տոգորված  են  անարտահայտելի  մելամաղձության ,  քանզի  զգում  ես ,  որ  հեղինակի  երևակայության  մեջ  ամենայն  ինչ  խամրում  է `  թե ’  շրջապատող  իրականությունը  և  թե ’  իր  սեփական  արվեստի  երազանքները :  Քիչ  անց  Ակուտագավան  վերջ  տվեց  կյանքին . « Ջրոգիների  երկրում »- ի  եզրափակիչ  հեղինակի  համար `  կապպաների  և  մարդկանց  աշխարհը ,  աշխարհ ,  որն  ապրում  է  առտնին  հոգսերով  և  գեղագիտության  կանոններով `  հավասարապես  անիմաստ  է  ու  վաղանցուկ :  Նրա  գիտակցությունը  գրավող  մթամածությունը  վկայող  առավել  ակնառու  փաստ  է « Ատամնանիվներ »  վիպակը :  Ինչպես  Ա .  Սթրինբերգի « Դժոխքը »,  այս  վիպակը `  ուղեղի  մթագնության  անողոք  և  մեթոդիկ  օրագիր  է : Ես  կասեի ,  որ  երկու  մշակույթների  հանդիպումը  անխուսափելիորեն  ողբերգական  է : 1868  թվականին  ձեռնարկած  ցատկից  հետո  Ճապոնիային  հաջողվեց  դառնալ  խոշորագույն  ռազմական  տիրություններից  մեկը ,  պարտության  մատնել  Ռուսաստանին  և  դաշինք  կնքել  Մեծ  Բրիտանիայի  և  երրորդ  Ռեյխի  հետ :  Հրաշքի  հանգույն  նորոգմանը  հետևեց ,  բնականաբար ,  կործանարար  և  տանջալից  հոգևոր  ճգնաժամը :  Այդ  կերպափոխության  հանճարներից  և  զոհերից  մեկը  դարձավ 1927  թվականի  հուլիսի 24- ին  կյանքից  հեռացած  Ակուտագավան : Տես նաև Աստերիոնի տունը և Աստծո գրերը Թարգմանությունը ռուսերենից՝ Վարդան Ֆերեշեթյանի 
Եվ  թագուհին  ծնեց  մի  որդի , որին  Աստերիոն  անվանեցին Ապոլոդորոս  Գրադարան , III, I Գիտեմ ,  որ  ինձ  համարում  են  ամբարտավան ,  գուցե  և  մարդատյաց ,  նույնիսկ  խենթ :  Այդ  մեղադրանքները ( դրանց  հետ  հենց  ժամանակը  գա  հաշիվներս  կմաքրեմ )  ծիծաղելի  են :  Ճիշտ  է ,  որ  ես  տնից  դուրս  չեմ  գալիս ,  բայց  ճիշտ  է  նաև ,  որ  տանս  դռները ( որոնց  քանակն  անսահման  է )  օր  ու  գիշեր  բաց  են  մարդկանց  և  նույնիսկ  կենդանիների  առջև :  Թող  ցանկացողը  ներս  գա :  Նա  այստեղ  ոչ  քնքշացնող  պերճություն  կգտնի ,  ոչ  էլ  պալատական  ճոխ  շքեղություն ,  այլ  կգտնի  անդորր  ու  մենություն :  Նա  կմտնի  մի  տուն ,  որի  նմանը  չկա  երկրագնդի  ոչ  մի  անկյունում: ( Ստում  են  նրանք ,  որոնք  հայտարարում  են ,  թե  նման  բա  կա  Եգիպտոսում ):  Թշնամիներս  անգամ  ընդունում  են ,  որ  տան  մեջ  ոչ  մի  կահույք  չկա :  Անհեթեթորեն  տարածված  է  նաև ,  որ  ես`  Աստերիոնս  կալանավոր  եմ :  Կրկնե՞մ  արդյոք ,  որ  տանս  ոչ  մի  փակ  դուռ  չկա ,  ավելացնե՞մ  արդյոք ,  որ  ոչ  մի  կողպեք  չկա :  Բացի  այդ ,  մի  երեկո  հայտնվելով  փողոցում ,  եթե  վերադարձել  եմ  մթնելուց  առաջ ,  դա  նրանից  է ,  որ  մարդկանց  դեմքերը  նրանց  անգույն  և  բաց  ձեռքի  պես  տափակ  դեմքերը  վախեցրել  են  ինձ :  Արևն  արդեն  մայր  էր  մտել ,  բայց  ինչ - որ  երեխայի  հուսահատ  լացն  ու  ամբոխի  բարձրս  գոչ  աղոթքները  պարզ  դարձրին ,  որ  ճանաչել  են  ինձ :  Մարդիկ  աղոթում  էին ,  փախչում ,  ծնրադրում ,  ոմանք  բարձրանում  էին  դեպի  Երկսայր  տաճարը ,  ուրիշները  քար  էին  հավաքում :  Ինչ - որ  մեկը  կարծեմ  ծովը  նետվեց :  Ջուր ,  չէ՞  որ  մայրս  թագուհի  է  եղել ,  որքան  էլ  համեստ  լինեմ  չեմ  կարող  խառնվել  ռամիկներին : Բանն  այն  է ,  որ  ես  անկրկնելի  եմ :  Ինձ  չի  հետաքրքրում ,  թե  մի  մարդ  ինչ  կարող  է  հաղորդել  ուրիշ  մարդկանց ,  փիլիսոփայի  պես  մտածում  եմ ,  որ  գրի  միջոցով  ոչինչ  հաղորդելի  չէ :  Ձանձրալի  և  տափակ  ճղճիմությունները  հոգուս  մեջ  տեղ  չեն  գրավում ,  հոգիս  մեծ  գործեր  կատարելու  կարողություն  ունի  չնայած  տառերի  տարբերությունները  երբեք  չեմ  կարողացել  մտքումս  պահել : Ազնվական  մի  անհամբերություն  ինձ  թույլ  չտվեց  կարդալ  սովորել :  Մեկ - մեկ  ափսոսում  եմ ,  քանի  որ  գիշերներն  ու  ցերեկները  երկար  են : Իհարկե  զբաղմունքներ  որքան  ասես :  Հարձակվող  ցուլի  նման  վազվզում  եվ  սալապատ  միջանցքներով ,  մինչև  որ  գլուխս  պտտվում  է  ու  վայր  եմ  ընկնում :  Թաքնվում  եմ  ջրավազանի  ստվերում  կամ  պատի  ետևը  և  պահմտոցի  եմ  խաղում :  Որոշ  տանիքներից  ցած  եմ  նետվել  և  արյունոտել  ինձ :  Երբեմն  քնած  եմ  ձևանում ,  փակում  եմ  աչքերս  և  խոր  շնչում ( Մեկ - մեկ  իսկապես  քնում  եմ ,  մեկ - մեկ  աչքերս  բացելիս  տեսնում  եմ  որ  փոխվել  է  օրվա  գույնը ):  Սակայն  այդ  բոլոր  խաղերի  մեջ  նախընտրում  եմ  մեկ  ուրիշ  Աստերիոն  խաղալը :  Պատկերացնում  եմ ,  որ  նա  այցելում  է  ինձ  և  ես  նրան  ցույց  եմ  տալիս  իմ  տունը :  Չափազանց  հարգալից  ես  ասում  եմ  նրան . « Այժմ  վերադառնալու  ենք  նախորդ  քառուղուն »  կամ « Այժմ  հասնելու  ենք  մի  ուրիշ  բակ »  կամ « Ես  այդպես  էլ  գիտեի ,  որ  հավանելու  ես  այս  քիվը »  կամ « Այժմ  ավազով  լցված  մի  ավազան  ես  տեսնելու »,  կամ՝ « Այժմ  տեսնելու  ես ,  թե  ներքնահարկն  ինչպես  է  երկփեղկվում »:  Մեկ - մեկ  սխալվում  եմ  և  երկուսով  կուշտ - կուշտ  ծիծաղում  ենք : Միայն  խաղեր  չեմ  հնարում ,  տան  մասին  էլ  եմ  մտածում :  Տան  բոլոր  մասերը  կրկնապատկվում  են ,  մի  մասը  միանգամայն  նման  է  մյուսին :  Գոյություն  չունի  մի  ավազան ,  մի  բակ ,  մի  գուռ ,  մի  օրորոց ,  գոյություն  ունեն  տասնչորս ( անսահման )  օրորոցներ,  գուռեր ,  բակեր ,  ավազաններ :  Տունն  աշխարհի  չափ  սերն  ունի .  ավելի  ճիշտ  հենց  աշխարհն  է :  Սակայն  ավազաններ  բակեր  և  փոշոտ  ու  մոխրագույն  քարերով  կառուցված  միջանցքները  ձանձրացնում  են  ինձ ,  ես  փողոց  եմ  փախչում  և  դիտում  Երկսայրի  տաճարն  ու  ծովը :  Ոչինչ  չեմ  կարողացել  հասկանալ ,  մինչև  որ  գիշերային  մի  տեսիլ  ինձ  հայտնել  է ,  որ  ծովերի  ու  տաճարների  քանակն  էլ  է  տասնչորս ( անսահման ):  Ամեն  ինչ  կրկնվում  է ,  կրկնվում  է  տասնչորս  անգամ ,  սակայն  աշխարհում  գոյություն  ունեն  երկու  բան ,  որոնք  կարծես  թե  չեն  կրկնվում .  վերևում՝  բազմերանգ  արևը  իսկ  ներքևում՝  Աստերիոնը :  Գուցե  ես  եմ  ստեղծել  աստղերն  ու  արևը  և  հսկայական  տունը ,  բայց  այլևս  չեմ  հիշում : Ինը  տարին  մեկ  տուն  են  մտնում  ինը  մարդ ,  որպեսզի  ես  նրանց  ազատեմ  ամենայն  չարիքից :  Քարե  միջանցքների  խորքից  ես  լսում  եմ  նրանց  ոտնաձայները  կամ  նրանց  ձայնը  և  ուրախ - ուրախ  շտապում  եմ  նրանց  ընդառաջ :  Արարողությունը  մի  քանի  րոպե  է  տևում :  Չեմ  հասցնում  ձեռքերս  արյունոտել ,  երբ  նրանք  մեկը  մյուսի  հետևից  ընկնում  են :  Ուր  ընկնում ,  այնտեղ  էլ  մնում  են  և  նրանց  դիակներն  ինձ  օգնում  են ,  որ  ես  կարողանամ  անհամար  միջանցքները  իրարից  զանազանել :  Չգիտեմ ,  թե  ովքեր  են  նրանք,  բայց  նրանցից  մեկը  հոգեվարքի  պահին  գուշակեց ,  որ  օրերից  մի  օր  կգա  նաև  իմ  փրկիչը :  Երանի  ինձ  փոխադրի  մի  վայր ,  ուր  այսքան  միջանցքներ  ու  դռներ  չլինեն :  Ինքս  ինձ  հարցնում  եմ ,  թե  արդյո՞ք  ինչպիսին  կլինի  փրկարարս :  Ցո՞ւլ  կլինի ,  թե՞  մարդ :  Գուցե  մարդու  դեմք  ունեցող  ցո՞ւլ  լինի  կամ՝  ինձ  նման  մեկը : Արշալույսի  արևը  փայլատակեց  պողպատե  սրի  վրա :  Արդեն  արյան  ոչ  մի  հետք  չէր  մնացել : -  Կհավատա՞ս ,  Արիադնե ,-  ասաց  Թեսևսը , -  Մինոտավրոսը  գրեթե  չպաշտպանվեց :  Տես նաև Աստծո գրերը 
Մի դար անց Աքվիլիայում առաջնորդի օգնականի պաշտոն վարող Աուրելիանոն տեղեկացավ, որ Դանուբի ափերում «մոնոտոնների» (նաև անուլյարներ անվանվող) նորագույն աղանդը գտնում է, որ պատմությունը մի շրջան է, և որ ոչինչ չկա, որ երբևէ չի եղել և չի լինելու: Անիվն ու Օձը այդ լեռնային մարզերում դուրս մղեցին Խաչին: Բոլորն ահաբեկված էին, սակայն բոլորն էլ հանգստանում էին այն լուրերով, թե Խուան դե Պանոնիան, որ աչքի էր ընկել Աստծո յոթերորդ հատկանիշի մասին տրակտատ գրելով, պիտի պայքարի այդ գարշելի հերետիկոսության դեմ: Աուրելիանոն ատեց այդ նորությունները, մանավանդ վերջինը: Գիտեր, որ աստվածաբանական հարցերում անվտանգ նորություն չկա. հետո մտածեց, որ ժամանակի շրջանաձև տեսությունը շատ անհեթեթ ու զարմանալի է և չի կարող մեծ վտանգ ներկայացնել: (Վտանգավորները ուղղափառության հետ շփոթվող հերոտիկոսություններ են): Ցավալին Խուան դե Պանոնիայի մասնակցություն-միջամտությունն էր: Երկու տարի առաջ իր ճոռոմ ու մեծածավալ De septima affectione Dei sive de aeternitat-ով խլել էր Աուրելիանոյի մասնագիտական ոլորտին պատկանող մի թեմա, իսկ հիմա կարծես թե իրեն պատկաներ ժամանակի խնդիրը, և, հնարավոր է, Պրոկրուստի փաստերով, օձի թույնից էլ վտանգավոր հակաթույներով ուզում էր հերքել աննուլյարներին… Այդ գիշեր Աուրելիանոն թերթեց գուշակությունների անկման մասին Պլուտարքոսի հին երկխոսությունը, քսանիններորդ դրվագում անհամար արևներով, լուսիններով, ապոլոններով, դիանաներով, պոսեյդոններով անհամար աշխարհների գոյությունը պաշտպանող ստոիկների դեմ ուղղված մի պարբերություն հայտնաբերեց: Գյուտը նա հաջողության նախանշան համարեց և որոշեց կանխել Խուան դե Պանոնիային և հերքել Անիվի պաշտամունքի հերետիկոսներին: Ինչպես նրանք, ովքեր կնոջ սերն են որոնում նրան մոռանալու համար, այդպես էլ Աուրելիանոն ուզում էր գերազանցել Խուան դե Պանոնիային ոչ թե նրան վատություն անելու, այլ նրա ներշնչված ատելությունից ձերբազատվելու համար: Աշխատանքի մեջ սիլոգիզմներ և ամբաստանություններ հնարելով, nego-ներով, autem-ներով և nequamquam-ներով զբաղված կարողացավ մոռանալ այդ ատելությունը: Միջանկյալ նախադասություններով խճողված, ընդարձակ և գրեթե անհասկանալի պարբերություններ կառուցեց, ուր կարծես անփութությունն ու քերականական սխալն արհամարհանքի բաղկացուցիչ մասն էին: Աններդաշնակությունը գործիք դարձրեց: Մտածելով, որ Խուանը անուլյարներին մարգարեական հանդիսավորությամբ պիտի ջախջախեր, նրան չնմանվելու համար նախընտրեց ծաղրական ձևը: Օգոստինոսը գրել էր, թե անհավատների շրջանաձև լաբիրինթոսներից ազատվելու միակ ուղիղ ճանապարհը Հիսուսն է: Աուրելիանոն որպես ջանասեր աշակերտ, նրանց համեմատեց Իքսիոնի, Պրոմեթևսի լյարդի, Սիզիփոսի, Թեբեի երկու արև տեսնող արքայի, կակազության, թութակների, հայելիլների, արձագանքների, ջորիների և երկանդամ սիլոգիզմների հետ: (Որպես ոճական զարդանախշ՝ հեթանոսական առասպելները դեռևս պահպանվում էին): Բոլոր գրադարան ունեցողների պես Աուրելիանոն ինքն իրեն մեղավոր էր զգում այն մինչև վերջ չիմանալու համար. այս հակաճառությունը թույլ տվեց նրան անդրադառնալ մի քանի գրքերի, որոնք կարծես երեսով էին տալիս իր անհոգությունը: Այդպիսով նա կարողացավ ներդնել Օրիգենեսի De principiis գործից մի հատված, ուր մերժվում է այն հանգամանքը, որ իբր Հուդա Իսկարիովտացին նորից է ծախելու Տիրոջը, և Պողոսը Երուսաղեմում նորից է տեսնելու Ստեփանոսի տառապանքը, ինչպես նաև մի հատված Կիկերոնի Academica priora-ից, ու սա ծաղրում է բոլոր նրանց, ովքեր քարոզում են, թե մինչ ինքը զրուցում է Լուկուլլոսի հետ, համանման անհամար աշխարհներում անհամար այլ Լուկուլլոսներ և Կիկերոններ անում են միևնույն բանը: Բացի այդ Աուրելիանոն մոնոտոնների դեմ բերեց Պլուտարքոսի հիշատակած տեքստը և իր դժգոհությունն արտահայտեց առ այն, թե իբր հեթանոսի վրա Lumen naturae-ն ավելի մեծ ներազդեցություն է ունեցել, քան Աստծո խոսքը՝ նրանց վրա: Ինն օր տևեց այդ աշխատանքը, տասներորդ օրը նրան հասավ Խուան Պանոնիայի հերքման թարգմանությունը: Գրեթե ծիծաղելիորեն համառոտ էր. Աուրելիանոն սկզբում արհամարհանքով նայեց, ապա՝ երկյուղած: Առաջին մասը «Թուղթ եբրայեցիներին»-ի վերջին իններորդ գլխի վերջին պարբերությունների կրկնությունն էր, այնտեղ ասվում է, որ Հիսուսը աշխարհի սկզբից ոչ թե բազում անգամներ է նահատակվել, այլ մեկ անգամ և հավիտյան: Երկրորդ մասում հիշատակվում էր հեթանոսների ունայն շատախոսությունների դեմ ուղղված աստվածաշնչյան պատվիրանը (Մատթեոս 6, 7) և Պլինիուսի յոթերորդ գրքի այն հատվածը, որ հաստատում է, թե ընդարձակ տիեզերքում երկու նույնանման դեմքեր չկան: Խուան դե Պանոնիան ավելացնում էր, նույնանման հոգիներ էլ չկան և որ ամենաստոր մեղանչողն անգամ այնքան թանկ է, որքան նրա համար թափված Քրիստոսի արյունը: Մի մարդու արարքը (պնդում էր) ավելի մեծ կշիռ ունի, քան բոլոր ինը համակենտրոն երկինքները, և երազել, թե հնարավոր է կորչել ու վերադառնալ՝ աղաղակող թեթևամտություն է: Ժամանակը չի վերականգնում կորսվածը, հավերժությունն այն պահպանում է դրախտի երանության և դժոխքի կրակի համար: Տրակտատի շարադրանքը հստակ էր, ընդգրկուն, կարծես շարադրողը որոշակի անձ չլիներ, այլ «ամենայն մարդ» կամ ամբողջ մարդկությունը:  Աուրելիանոն գրեթե ֆիզիկական նվաստացում զգաց: Մտածեց ոչնչացնել կամ փոխել իր սեփական աշխատանքը, հետո քինոտ արժանապատվությամբ, առանց որևէ տառ փոխելու, ուղարկեց Հռոմ: Ամիսներ անց, երբ Պերգամոյի ժողովը հավաքվեց, մոնոտոնների սխալները դատապարտող աստվածաբանը (ինչպես կարելի էր ենթադրել) Խուան դե Պանոնիան էր. նրա կիրթ ու չափավոր հերքումը բավարար եղավ աղանդապետ Էվթուրբիոսին կրակի դատապարտելու: «Այս բոլորն արդեն պատահել է և նորից կպատահի, ասաց Էվթուրբիոսը: Դուք կրակ չեք վառում, վառում եք կրակե մի լաբիրինթոս: Եթե միանային իմ տեսած բոլոր խարույկները, չէին տեղավորվի երկրում, և հրեշտակները կկուրանային: Բազում անգամներ եմ կրկնել այս ամենը»: Հետո գոռաց, քանի որ բոցերն արդեն հասել էին մարմնին: Անիվը խոնարհվեց Խաչի առաջ, բայց Աուրելիանոն և Խուանը շարունակեցին իրենց գաղտնի պատերազմը: Երկուսն էլ մարտնչում էին նույն բանակում, նույն պարգևն էին տենչում, նույն թշնամու դեմ պատերազմում, սակայն Աուրելիանոն ոչ մի բառ չգրեց, որպեսզի բնազդաբար չձգտեր Խուանին գերազանցելու: Նրա տառապանքները անտեսանելի էին, եթե բազմաթիվ աղբյուրներն ինձ չեն խաբում, Մինյայի Patrologia-յում հավաքված Աուրելիանոյի բազմաթից ժողովածուներից ոչ մեկում չի հիշատակվում «մյուսի» անունը: (Խուանի գործերից պահպանվել է միայն 20 բառ): Երկուսն էլ մերժեցին Կոստանդնուպոլսի երկրորդ ժողովի բանադրանքները: Երկուսն էլ դատապարտեցին Որդու հավիտենական էությունը մերժող արիաներին: Երկուսն էլ ընդունեցին երկիրը հրեական խորանի պես քառանկյունի համարող Կոսմասի Topographia christiana-ի ուղղափառությունը: Դժբախտաբար երկրի չորս ծագերում մի նոր կատաղի աղանդ տարածվեց: Եգիպտոսում և Ասիայում (վկայությունները տարբերվում են, և Բոսսեթը չի ուզում ընդունել Հառնաքի պատճառաբանությունները) ծագած այս աղանդը վարակեց արևելյան նահանգները և տաճարներ կանգնեցրեց Մակեդոնիայում, Կարթագենում և Տրիրում: Այն մոլեգին ավերածություններ էր անում ամենուր. պատմում էին, որ Բրիտանիայի առաջնորդարանում գլխիվայր շուռ էին տվել խաչելության պատկերը, և որ Կեսարիայում Տիրոջ պատկերը փոխարինվել էր հայելիով: Հայելին և լուման նոր հերձվածողների  խորհրդանշանն էին դարձել: Պատմությանը նրանք ծանոթ են բազմաթիվ անուններով (հայելականներ, անդնդականներ, կայենականներ), սակայն ամենատարածվածը հիստրիոններ անվանումն է, որ նրանց տվել է Աուրելիանոն, և որը նրանք ընդունել են խիզախորեն: Փռյուգիայում, նաև Դարդանելում նրանց անվանեցին ուրվականներ: Հովհան Դամասկեցին նրանց կոչեց ձևականներ, սակայն արդարացի կլինի հիշել, որ այդ հատվածը Էրֆյորդը մերժել է: Աղանդաբան չկա, որ սարսափով չնշի նրանց այլանդակ ավանդները: Բազմաթիվ հիստրիոններ ճգնավորներ են եղել, ոմանք, Օրիգենեսի նման իրենց խեղանդամել են, ուրիշները բնակվել են գետնի տակ, կոյուղիներում, ոմանք հանել են իրենց սեփական աչքերը, այլոք (Նիտրիայի «նաբուգոդոնոսորները») «արածում էին եզների պես, և նրանց մազերն աճում էին արծիվներինի պես»: Ինքնաձաղկումներից և խստամբերությունից հաճախ անցնում էին ոճրի, որոշ համայնքներ հանդուժում էին գողությունը, ուրիշները՝ սպանությունը: Կար նաև սոդոմականություն՝ արյունապղծություն և անասնապղծություն ընդունողներ: Բոլորն էլ պիղծ էին, ոչ միայն քրիստոնեական Աստծուն էին պղծում, այլ նաև իրենց սեփական դիցարանի գաղտնի աստվածությունները: Սուրբ գրքեր ստեղծեցին, որոնց անհայտացումը ողբացել են գիտնականները: 1658 թվականին սըր Թոմաս Բրաունը գրել է. «Ժամանակը ոչնչացրել է հիստրիոնական հպարտ Ավետարանները, բայց ոչ այն լուտանքները, բայց ոչ այն մտրակները, որոնցով մտրակվեց նրանց Ամբարշտությունը»: Էրֆյորդն ասում է, որ այդ «լուտանքները» (հունական մի հիշատակարանում պահպանված) կորած ավետարաններն են: Այդ անհասկանալի կթվա, եթե հիստրիոնների տիեզերաբանությունը չիմանանք: Փակ, գաղտնի գրքերում գրված է, որ այն, ինչ կա ներքևում, նույնն է, ինչ կա վերևում, իսկ վերևում եղածը նման է ներքևում եղածին, «Զոհարում»՝ ստորին աշխարհը բարձրագույնի արտացոլանքն է: Հիստրիոններն իրենց ուսմունքը հիմնում էին այդ գաղափարի աղավաղման վրա: Երկնքում երկրի ազդեցությունն ապացուցելու համար հիշատակում են Մատթեոս, 6, 12 տողերը (Եվ թող մեզ զպարտիս մեր, որպէս և մեք թողումք մերոց պարտապանաց) և 11, 12 (Արքայութիւնն երկնից բռնադատի), ապացուցելու համար, որ մեր ամբողջ տեսածը կեղծ է, նաև հիշատակում են Ա Կորնթ., 13, 12 (Այժմ տեսանեմք իբրև ընդ հայելի): Գուցե մոնոտոններից վարակված երևակայեցին, որ յուրաքանչյուր մարդ երկու մարդ է, և որ իսկականը մյուսն է՝ երկնքինը: Երևակայեցին նաև, որ մեր գործողություններն ունեն հակադարձ արտացոլանք, այնպես որ եթե մենք արթուն ենք, մյուսը քնած է, եթե շնանում ենք, մյուսն անբիծ է, եթե գողանում ենք, մյուսն առատաձեռն է: Երբ մահանանք, կմիանանք նրան և կլինենք նա: (Այս գաղափարախոսության ինչ-որ արձագանք պահպանվել է Բլուայի մոտ): Ուրիշ հիստրիոններ կարծում էին, որ աշխարհը կհասնի իր վախճանին, երբ լրանա նրա հնարավորությունների թիվը և նկատի ունենալով, որ կրկնություններ չեն կարող լինել, արդարը պետք է բացառի (կատարի) ամենաստոր գործողությունները, որպեսզի դրանք չպղծեն ապագան և որպեսզի արագանա Հիսուսի թագավորության գալուստը: Ուրիշ աղանդներ մերժեցին այդ դրույթը կարծելով, որ աշխարհի պատմությունը պետք է կատարվի յուրաքանչյուր մարդու մեջ: Շատերը Պյութագորասի նման ազատությունն ստանալու համար պետք է բազմաթիվ մարմիններով թափառեն. մի քանիսը՝ պրոտեիկները «միակ կյանքի ընթացքում լինում են առյուծներ, վիշապներ, վարազներ, ջուր և ծառ»: Դեմոսթենեսի համար անարատություն այն ցեխն է, որին ենթարկվում են օրփեական խորհուրդների սկսնակները, նույն համաբանությամբ պրոտեիկներն անարատությունն որոնեցին չարի մեջ: Հասկացան, Կարպոկրատեսի պես, որ ոչ ոք դուրս չի գա զնդանից, մինչև չվճարի վերջին լուման (Ղուկաս, 12, 59), այս համարով էլ էին հաճախ խաբում մեղապարտներին՝ «Ես եկի զի զկեանս ունիցին, և առաւել եւս ունիցին» (Հովհաննես 10,10): Նաև ասում էին, որ չար չլինելը սատանայական հոխորտանք է… Հիստրիոնները բազմաթիվ ու բազմապիսի դիցաբանություններ հնարեցին. մի քանի ճգնավորություն քարոզեցին, ուրիշները՝ ցոփություն, բոլորն էլ շփոթեցրին շատերին: Բերենիչեի հիստրիոն Թեոպոմբոն մերժեց բոլոր առասպելներն ու ասաց, որ մարդը աշխարհն զգալու աստվածապարգև օրգան է: Աուրելիանոյի առաջնորդարանի շրջանում գործող աղանդավորները պատկանում էին այն խմբին, որը գտնում էր, թե ժամանակը կրկնություններ չի հանդուրժում, և ոչ մյուս խմբին, որ հաստատում էր, թե ամեն մի գործողություն արտացոլվում է երկնքում: Հռոմեական իշխանություններին հղված տեղեկագրերից մեկում Աուրելիանոն հիշատակել է այդ հանգամանքի տարօրինակությունը: Տեղեկագիրն ընդունող առաջնորդը կայսրուհու խոստովանահայրն էր, բոլորն էլ գիտեին, որ այդ հոգսաշատ պաշտոնը նրան զրկում էր հայեցողական աստվածաբանության ներքին հաճույքներից: Նրա քարտուղարը՝ Խուան դե Պանոնիայի հին օգնականը՝ այժմ նրա հետ թշնամացած, հերետիկոսների քննախույզ բանադրողի համբավ էր վայելում, Աուրելիանոն մի տեղեկագիր էլ ավելացրեց հիստրիոնների աղանդի մասին, այն աղանդի մասին, որ հանդիպում էր Գենուայի և Աքվիլեասի վանքերում: Շարադրեց մի քանի հատված, և երբ ուզում էր գրի առնել այն դաժան տեսությունը, թե իբր երկու նույնանման պահեր չկան, նրա փետուրը կանգ առավ: Չգտավ պետք եղած բանաձևը: Նոր գաղափարախոսության ազդարարությունները (Ուզո՞ւմ ես տեսնել այն, ինչ չեն տեսել մարդկանց աչքերը: Լուսնի՛ն նայիր: Ուզո՞ւմ ես լսել, ինչ չեն շոշափել ձեռքերը: Հո՛ղը շոշափիր: Ճշմարիտ եմ ասում, Աստված աշխարհը դեռ չի ստեղծել) ընդօրինակման համար անհարմար էին, չափազանցված և փոխաբերական: Հանկարծ քսան բառից բաղկացած մի նախադասություն հայտնվեց հոգում: Գոհունակությամբ գրի առավ. քիչ անց նրան անհանգստացրեց այն կասկածը, թե ուրիշին է պատկանում այդ նախադասությունը: Հաջորդ օրը հիշեց, որ տարիներ առաջ այդ տողը կարդացել էր Խուան դե Պանոնիայի գրած Adversus annulares-ում: Ստուգեց մեջբերումը, այնտեղ էր: Անորոշությունը տանջեց նրան: Փոխել կամ վերացնել այդ բառերը՝ կնշանակեր թուլացնել արտահայտությունը, թողնել՝ կնշանակեր բանագողել իր ատած մարդուն, իսկ նշել աղբյուրը՝ հավասար էր նրան մեղադրելուն: Աղերսեց Աստծո օգնությունը: Երկրորդ մայրամուտից առաջ նրա պահապան հրեշտակը միջին մի լուծում թելադրեց: Աուրելիանոն պահպանեց բառերը, սակայն նրանցից առաջ տեղադրեց հետևյալ ծանուցումները. «Այն, ինչի մասին խոսում են այժմ աղանդապետերը» հավատը խարխլելու համար, արդեն ասել է մեր դարում գիտուն մի այր՝ ավելի շուտ հնարամտությունից, քան թե մեղավորությունից»: Հետո պատահեց սարսափելին, սպասվածը, անխուսափելին: Աուրելիանոն հարկադրված խոստովանեց, թե ով էր այդ այրը, Խուան դե Պանոնիան մեղադրվեց աղանդավորական գաղափարներ ունենալու համար:  Չորս ամիս անց Ավետինոյի մի դարբին՝ խաբված հիստրիոնների բանդագուշանքներից, որպեսզի իր որդու նմանակը երկնքում թռչի, նրա ուսերից կախեց երկաթե ահագին մի գունդ: Երեխան մահացավ. Դեպքի առաջացրած սարսափը Խուանի դատավորներին պարտադրեց անողոք խստություն: Սա չուզեց բառերից հրաժարվել և կրկնեց, որ մերժել իր առաջարկը՝ կնշանակեր ընդունել մոնոտենների նողկալի աղանդը: Նա չէր հասկանում (կամ չէր ուզում հասկանալ), որ մոնոտոնների մասին խոսելը նույնն է, ինչ մոռացված մի բանի մասին խոսելը: Ծերունական համառությամբ գովաբանեց իր հին վեճերի փառավոր ժամանակները. դատավորները չէին էլ լսում այն, ինչը երբևէ կլանել էր նրանց: Հիստրիոնականության ամենաչնչին մասնիկից անգամ ազատվելու փոխարեն նա փորձեց ապացուցել իր մտքի ուղղափառությունը: Վիճեց այն մարդկանց հետ, որոնց դատավճռից էր կախված իր բախտը և ցուցադրեց ամենամեծ անմտությունը՝ նրանց հետ հմտությամբ և հեգնանքով վիճեց: Հոկտեմբերի քսանվեցին, երեք օր ու գիշերվա վեճերից հետո, նրան խարույկի նետելու մահով դատապարտեցին: Աուրելիանոն ներկա էր մահապատժին, քանզի ներկա չլինել՝ կնշանակեր խոստովանել մեղավորությունը: Տանջանքի վայրը մի բարձրավանդակ էր, որի կանաչ գագաթին խոր խրված մի գերան կար, գերանի շուրջը՝ փայտի բազմաթիվ կույտեր: Մի պաշտոնյա կարդաց դատարանի վճիռը: Ժամը տասներկուսի արևի տակ, վայրենի բղավոցներ արձակելով, դեմքը փոշու մեջ թաղած, պառկած էր Խուան դե Պանոնիան: Նա ճանկռոտում էր հողը, բայց դահիճները պոկեցին նրան գետնից, մերկացրին և վերջապես կապեցին մեղապարտի սյունին: Ծծմբապատ ծղոտե պսակը հագցրին գլխին, կողքին՝ չարաղետ Adversus annulares-ի օրինակներից մեկն էր: Նախորդ գիշեր անձրև էր եկել և փայտը վատ էր վառվում: Խուան դե Պանոնիան սկզբում հունարեն, ապա՝ անծանոթ մի լեզվով աղոթեց: Խարույկն արդեն լափում էր նրան, երբ Աուրելիանոն համարձակվեց բարձրացնել աչքերը: Այրող կայծկլտոցները կանգ առան. Աուրելիանոն առաջին ու վերջին անգամ տեսավ ատելի մարդու դեմքը: Ինչ-որ մեկի դեմքն հիշեցրեց, սակայն չկարողացավ ճշտել, թե ում: Հետո բոցերը ծածկեցին նրան, հետո այրվողը ճչաց, և թվում էր, թե խարույկն է ճչում: Պլուտարքոսը պատմում է, թե Հուլիոս Կեսարը ողբացել է Պոմպեոսի մահը. Աուրելիանոն չողբաց Խուանինը, սակայն զգաց այն, ինչ կարող էր իր կյանքի մի մասը կազմող անբուժելի հիվանդությունից բուժված զգալ: Աքվիլեասում, Եփեսոսում և Մակեդոնիայում նա ապրեց բազում տարիներ: Կայսրության մռայլ սահմանները, խուլ ու հեռավոր ճահճուտներն ու չգնավորական անապատները որոնեց, որպեսզի մենակությունն օգներ իրեն իր ճակատագիրն հասկանալու: Մավրիտանական մի խցում վերստին մտածեց Խուան դե Պանոնիայի բարդ դատավճռի մասին և ևս մի քանի անգամ արդարացրեց դատավճիռը: Դժվարը իր մեղադրանքն արդարացրելն էր: Ռուսադդիրում կարդաց «Ուրացողի մարմնում ջահերի ջահը» արդեն անտեղի քարոզը: Հիբեռնիայում, անտառապատ վանքի խրճիթներից մեկում, մի գիշեր, արշալույսի մոտ, նրան հանկարծակիի բերեց անձրևի շրշյունը: Հռոմեական մի գիշեր վերհիշեց այդպիսի մի շրշյուն: Կեսօրին կայծակն այրեց ծառերը, և Աուրելիանոն կարողացավ մեռնել Խուանի մահով: Այս պատմության վերջաբանը հնարավոր է միայն փոխաբերությունների միջոցով արտահայտել, քանի որ տեղի է ունեցել երկնային արքայությունում, ուր ժամանակ գոյություն չունի: Գուցե հարկ է ասել, որ Աուրելիանոն զրուցեց Աստծո հետ, և Աստված՝ արհամարհելով կրոնական վեճերը, նրան շփոթեց Խուան դե Պանոնիայի հետ: Սակայն այս միտքն ակնարկում է աստվածային բանականության խառնաշփոթությունը: Ավելի ճիշտ կլինի ասել, որ դրախտում Աուրելիանոն հասկացավ, թե անըմբռնելի աստվածության համար ինքն ու Խուան դե Պանոնիան (ուղղափառն ու հերետիկոսը, ատողն ու ատվածը, մեցադրողն ու մեղապարտը) միևնույն անձնավորությունն են: Թարգմանությունը իսպաներենից՝ Հովհաննես Բոդուկյանի Տես նաև Մեռյալը, Հարավը և Խորհրդավոր հրաշքը   
Ամեն  մի  բաբելացու  նման  ես  էլ  եմ  փոխկոնսուլ  եղել  և  յուրաքանչյուրի  պես  եղել  եմ  նաև  ստրուկ ,  ինձ  անծանոթ  չեն  մնացել  ոչ  ամենակարողությունը ,  ոչ  խայտառակությունը ,  ոչ  էլ  բանտերը :  Տեսեք ,  աջ  ձեռքիս  ցուցամատը  չկա :  Տեսեք ,  թիկնոցիս  բացված քից ,  փորիս  վրա  կարմրավուն  մի  դաջվածք  է  երևում ,  դա  երկրորդ  տառի «Beth»- ի  պատկերն  է :  Լիալուսին  գիշերներին  այս  տառն  ինձ  իշխանություն  է  տալիս  այն  մարդկանց  վրա  որոնց  խորհրդանիշը «Ghimel»- ն  է  սակայն  ինձ  ենթարկում  է «Aleph»  տառն  ունեցող  մարդկանց  հրամանին ,  որոնք  անլուսին  գիշերներին  ենթարկվում  են «Ghimel»- ի  նշանն  ունեցողներին :  Արշալույսի  առաջին  շողի  հետ  մի  ներքնահարկում ,  սև  քարի  առաջ  սրբազան  ցուլեր  եմ  ողջակիզել :  Մի  ամբողջ  լուսնատարի  հայտարարել  են ,  թե  իբր  ես  անտեսանելի  եմ ,  գոռացել  եմ  և  չեն  պատասխանել  հաց  եմ  գողացել  և  չեմ  գլխատվել ,  ճանաչել  եմ  այն  ինչն  անծանոթ  էր  հույներին  անվստահությունը :  Բանտախցում ,  դահճի  լուռ  ճիրանների  մեջ  հույսը  ինձ  չի  լքել ,  իսկ  հաճույքների  գետում  սարսափը :  Հերակլիդես  Պոնտացին  հիացմունքով  պատմում  է ,  որ  Պյութագորասն  հիշում  էր ,  թե  Պյութագորաս  լինելուց  առաջ  ինքը  Պյուռոսն  է  եղել ,  դրանից  առաջ  Էուֆորբը ,  իսկ  դրանից  առաջ՝  մի  այլ  մահկանացու .  համանման  հանգամանքներ  հիշելու  համար  ես  մահվան  կամ  կեղծիքի  դիմելու  կարիք  չունեմ : Ճակատագրի  այս  գրեթե  դաժան  փոփոխականության  համար  պարտական  եմ  այլ  պետություններում  չճանաչված  կամ  գաղտնի  և  ամբողջապես  չգործող  մի  ձեռնարկության  վիճակախաղին :  Նրա  պատմությունը  չեմ  ուսումնասիրել  գիտեմ ,  որ  մոգերը  չեն  կարողանում  համաձայնության  գալ .  նրա  հզոր  նպատակներից  միայն  այնքանը  գիտեմ ,  որքան  աստղագիտության  մեջ  չմասնագիտացված  մի  մարդ  կարող  է  լուսնի  մասին  իմանալ :  Ծագումով  խելահեղ  մի  երկրից  եմ ,  ուր  վիճակախաղը  կյաքին  իշխող  հիմնական  մարզերից  է ,  մինչև  օրս  նրա  մասին  այնքան  քիչ  եմ  մտածել ,  որքան  քիչ  են  մտածում  անքննելի  աստվածների  կամ  սրտի  վարքի  մասին :  Հիմա  Բաբելոնից  ու  նրա  սիրելի  բարքերից  հեռու  որոշ  զարմանքով  եմ  մտածում  վիճակախաղի  և  մայրամուտներին  դիմակավոր  մարդկանց  հորինած  պիղծ  կռահումների  մասին : Հայրս  պատմում  էր ,  որ  անցյալում ( դարերի ,  թե  տարիների  պատմություն )  Բաբելոնում  վիճակախաղը  ռամկական  խաղ  է  եղել :  Պատմում  էր ( չգիտեմ  ճիշտ ),  որ  վարսավիրները  պղնձե  դրամի  դիմաց  վաճառում  էին  խորհրդանիշներով  զարդարված  ոսկրե  կամ  մագաղաթե  քառանկյունիներ :  Հենց  նույն  օրը  տեղի  էր  ունենում  վիճակահանությունը .  հաղթողները ,  առանց  այլևայլության  արծաթե  դրամներ  էին  ստանում :  Ինչպես  տեսնում  եք  գործելաձևը  պարզունակ  էր : Բնականաբար  այդ « վիճակախաղերը »  անհաջողության  մատնվեցին :  Նրանք  ոչ  մի  բարոյական  արժանիք  չունեին :  Նկատի  էր  առնված  միայն  մարդու  հույսը  և  անտեսված  նրա  մյուս  հատկությունները  ժողովրդի  անտարբերությունը  սնանկացրեց  այդ  պարզունակ  վիճակախաղերը  հիմնադրող  վաճառականներին :  Մեկը  մի  փոփոխություն  փորձեց  մտցնել  նպաստավոր  թվերի  ընդհանուր  շարքի  մեջ  ներդրվեցին  մի  քանի  աննպաստ  համարներ  Այդ  փոփոխության  հետևանքով  քառանկյունիներ  գնողները  միևնույն  ժամանակ  ենթարկվում  էին  գումար  շահելու  և ( հաճախ  մեծ )  տուգանք  վճարելու  բախտին :  Թեթևակի  վտանգը ( երեսուն  նպաստավոր  թվերի  կողքին  միայն  մի  դժբախտ  համար  կար )  բնականաբար  արթնացրեց  ժողովրդի  հետաքրքրությունը :  Բաբելացիները  տրվեցին  խաղին :  Քառանկյունիներ  չգնողը  համարվում  էր  փոքրոգի  ու  երկչոտ  ժամանակի  ընթացքում  այդ  արդարացի  արհամարհանքը  կրկնապատկվեց :  Արհամարհվում  էր  չխաղացողը  և  միևնույն  ժամանակ  տուգանք  վճարող  պարտվածը :  Ընկերությունը ( այդպես  սկսեցին  անվանել  կազմակերպությանը )  պետք  է  հսկեր  հաղթողների  շահերը ,  որոնք  եթե  պակասեին ,  տուգանքների  գրեթե  ամբողջական  գումարը  չէին  կարող  գանձել :  Ընկերությունը  դատ  բացեց  պարտվողների  դեմ  դատավորը  որոշեց ,  որ  սրանք  պետք  է  մուծեին  հիմնական  տուգանքն  ու  ծախսերը ,  կամ  մի  քանի  օրով  կալանավորվեին :  Ընկերությանը  մոլորեցնելու  միտումով ,  բոլորն  էլ  բանտն  ընտրեցին :  Մի  քանիսի  այդ  հանդգնությունից  էլ  ծնվեց  Ընկերության  ամենակարողությունը  նրա  եկեղեցական  և  բնազանցական  իշխանությունը Որոշ  ժամանակ  անց ,  վիճակահանությունների  տեղեկությունները  մերժեցին  տուգանքների  գումարը  և  բավարարվեցին  աննպաստ  համարների  սահմանած  կալանման  օրերի  քանակը  հրապարակելով :  Իր  ժամանակին  գրեթե  աննկատ  այդ  լակոնիզմը  ապագայում  մեծ  նշանակություն  ունեցավ :  Վիճակախաղի  մեջ  ոչ  դրամական  տարրերի  մուտքի  առաջին  փաստն  էր  դա :  Հաջողությունը  մեծ  էր :  Ենթարկվելով  խաղացողների  ցանկությանը  ընկերությունը  հարկադրված  ավելացրեց  աննպաստ  համարների  քանակը : Բոլորին  հայտնի  էր ,  որ  Բաբելոնի  ժողովուրդը  պաշտում  է  տրամաբանությունը  և  նույնիսկ  համաչափությունը :-  Անտրամաբանական  էր ,  որ  նպաստավոր  համարները  կլոր  դրամներով  հաշվվեին ,  իսկ  աննպաստները  կալանավորության  օրերով  ու  գիշերներով :  Որոշ  բարոյագետներ  մտածեցին ,  որ  միշտ  չէ  որ  դրամը  կարող  է  երջանկություն  բերել ,  և  որ  գուցե  ուրախության  ուրիշ  ձևեր  կարող  էին  ավելի  արդյունավետ  լինել : Աղքատ  թաղամասերում  մտահոգությունը  ուրիշ  էր :  Քրմապետական  ժողովի  անդամները  բազմապատկում  էին  խաղագումարը  և  վայելում  սարսափի  ու  հույսի  բոլոր  անակնկալները .  աղքատները ( բնական  և  անխուսափելի  նախանձով )  իրենց  դուրս  էին  զգում  այդ  ակնհայտորեն  հաճելի ,  վայրիվերո  տատանումներից :  Արդարացի  այն  տենչանքը ,  որ  բոլորն  էլ՝  աղքատ ,  թե  հարուստ  հավասարապես  մասնակցեին  վիճակախաղին  առաջ  բերեց  ցասկոտ  մի  ըմբոստություն ,  որի  հուշը  չի  մարել  տարիների  ընթացքում :  Որոշ  համառներ  չհասկացան ( կամ  ձևացրին  թե  չեն  հասկանում )  որ  դա  մի  նոր  կարգ  էր  պատմականորեն  անհրաժեշտ  մի  ժամանակաշրջան :  Մի  ստրուկ  կարմիր  մի  տոմս  գողացավ :  Վիճակահանությունը  պարզեց ,  որ  պետք  է  այրեին  նրա  լեզուն :  Տոմս  գողացողի  համար  օրենքը  նույն  պատիժն  էր  սահմանում :  Որոշ  բաբելացիներ  պնդում  էին ,  որ  նա  արժանի  է  շիկացած  երկաթի ,  քանի  որ  գող  է  ուրիշները  ավելի  բարեգութ  պնդում  էին ,  որ  պետք  է  նրա  լեզուն  այրեն  քանի  որ  բախտն  էր  այդպես  սահմանել :  Խառնակչություններ  ողբալի  արյունահեղություններ  տեղի  ունեցան  սակայն  վերջապես  հարուստների  կամքին  հակառակ  բաբելացիները  պարտադրեցին  իրենց  կամքը :  Ժողովուրդը  հասավ  իր  ազնվաբարո  նպատակներին :  Առաջին  հերթին  Ընկերությունն  ընդունեց  ժողովրդի  իշխանության  իրավունքը . ( Նկատի  առնելով  նոր  գործողությունների  ծավալն  ու  բարդությունը  այդ  միասնությունը  անհրաժեշտ  էր ):  Երկրորդ  հերթին  վիճակախաղը  գաղտնի ,  ձրի  և  ընդհանուր  դարձավ :  Արգելվեց  վիճակների  անօրինական  վաճառքը :  Բելի  ծիսախորհուրդներին  մասնակից  դառնալով  յուրաքանչյուր  ազատ  մարդ  մեխանիկորեն  մասնակցում  էր  սրբազան  վիճակահանություններին ,  որ  տեղի  էին  ունենում  վաթսուն  գիշերը  մեկ  Աստծու  լաբիրինթոսներում ,  և  մինչև  հաջորդ  վիճակահանությունը  որոշում  էին  մարդու  ճակատագիրը :  Հետևանքները  անկանխագուշակելի  եղան :  Երջանիկ  մի  խաղարկություն  նրան  կարող  էր  մոգերի  խորհրդի  անդամ  դարձնել  կամ  նրան  կարող  էր  տալ  իր ( հանրային  կամ  մտերիմ )  թշնամուն  բանտարկելու  հնարավորություն ,  կամ  սենյակի  խաղաղ  մենության  մեջ  նա  կարող  էր  հայտնաբերել  այն  կնոջը  որն  սկսել  էր  մտահոգել  իրեն ,  կամ  այն  կնոջը  որին  այլևս  չէր  սպասում  տեսնել  վերստին .  աննպաստ  խաղարկությունը  կարող  էր  անդամալուծություն  բազմատեսակ  խայտառակություն  կամ  մահ  նշանակել :  Հաճախ  միևնույն  դեպքը A- ի  գինետանաբարո  սպանությունը B- ի  խորհրդավոր  աստվածացումը ,  երեսուն  թե  քառասուն  վիճակահանությունների  հանճարեղ  լուծումն  էր :  Խաղարկությունները  կարգավորելը  դժվար  էր ,  բայց  պետք  է  հիշենք ,  որ  Ընկերության  անդամները  ամենակարող  ու  խորամանկ  էին ( և  են ):  Շատ  դեպքերում  իմանալը ,  որ  որոշ  երջանկություններ  պարզապես  բախտի  արդյունքն  են  կնվազեցներ  նրանց  արժեքը  և  այդ  խոչընդոտից  խուսափելու  համար  Ընկերությունը  գործածում  էր  սադրանքն  ու  մոգությունը :  Նրա  բոլոր  քայլերն  ու  գործողությունները  գաղտնի  էին :  Յուրաքանչյուրի  ներքին  հույսերի  ու  ներքին  սարսափների  մասին  տեղեկանալու  համար  նրանք  օգտագործում  էին  աստղագետներ  ու  լրտեսներ :  Գոյություն  ունեին  քարե  առյուծներ «Qaphga»  կոչվող  սրբազան  մի  արտաքնոց ,  խցանված  ջրանցքում  գտնվող  որոշ  անձավներ ,  որոնք  ընդհանուրի  կարծիքով  կապվում  էին  Ընկերության  հետ  չար  թե  բարի  մարդիկ  այդ  վայրերում  էին  անում  իրենց  մատնությունները :  Կասկածելի  ճշմարտություն  ունեցող  այդ  տեղեկությունները  արձանագրվում  էին  մի  արխիվում  այբբենական  հերթականությամբ : Անհավատալիորեն  փսփսուկները  չպակասեցին  Ընկերությունը ,  իր  սովորական  չափվածությամբ ,  ուղղակիորեն  չպատասխանեց :  Նախընտրեց  դիմակների  գործարանի  ավերակների  վրա  հակիրճ  մի  պատճառաբանություն  խզբզել ,  որն  այժմ  տեղ  է  գտել  սրբազան  գրերի  մեջ :  Դավանանքի  մասին  խոսող  այդ  հատվածը  վկայում  է ,  որ  վիճակախաղը  աշխարհի  կարգի  մեջ  բախտի  ներթափանցումն  է  և  որ  սխալներ  ընդունելը  չի  նշանակում  հակաճառել  բախտին  ընդհակառակը  Նշանակում  է  հաստատել  այն :  Վկայում  է  նաև ,  որ  այդ  առյուծներն  ու  այդ  սրբազան  արտաքնոցը ,  որ  Ընկերության  կողմից  չէին  արժեզրկվել ( չէր  հրաժարվում  նրանց  դիմելու  իրավունքից )  գործում  էին  առանց  պաշտոնական  երաշխավորության : Այդ  հայտարարությունը  խաղաղեցրեց  ժողովրդի  խռովքը :  Այլ  հեղինակի  կողմից  գուցե  և  չնախատեսված  ազդեցություններ  էլ  ունեցավ :  Խորապես  փոխեց  Ընկերության  հոգին  ու  գործելակեր  պը :  Քիչ  ժամանակ  է  մնացել  հիշեցնում  են ,  որ  նավը  մեկնելու  է  բայց  կփորձեմ  բացատրել : Որքան  էլ  անհավատալի  թվա ,  մինչ  այդ  ոչ  ոք  չէր  մտածել  խաղերի  մի  ընդհանուր  տեսության  մասին :  Բաբելացու  միտքը  հայեցողական  չէ :  Նա  ընդունում  է  բախտի  վճիռները ,  նրանց  նվիրաբերում  իր  ողջ  կյանքը  իր  հույսը  իր  սահմռկեցուցիչ  սարսափը ,  բայց  նրա  մտքով  չի  անցնի  հետազոտել  բախտի  լաբիրինթոսային  օրենքները  նրա  մտքով  չի  անցնի  հետազոտել  բախտ  գուշակող ,  պատվող  շրջագնդերը :  Սակայն  նշածս  պետական  հայտարարությունը  առաջ  բերեց  իրավաբանական - մաթեմատիկական  բազում  վեճեր :  Նրանցից  մեկն  արեց  հետևյալ  ենթադրությունը .  եթե  վիճակախաղը  պատահականության  սաստկացումն  է  կոսմոսի  մեջ  քաոսի  պարբերական  ներդրումը ,  ապա  ավելի  լավ  չե՞ր  լինի ,  եթե  պատահականությունը  վիճակահանության  ոչ  թե  մի  այլ  բոլոր  փուլերում  մասնակցեր :  Ծիծաղելի  չէ՞  արդյոք ,  որ  բախտն  ինչ  որ  մեկի  մահը  թելադրի ,  իսկ  ոչինչ  չասի  այդ  մահվան  հանգամանքների  գաղտնապահության  հրապարակայնության  մի  ժամվա  կամ  մի  դար  ժամանակահատվածի  մասին :  Արդարացի  այդ  սկզբունքները  վերջապես  առաջ  բերեցին  նկատելի  մի  փոփոխություն ,  որի  բարդությունները ( դարերի  գործադրությամբ  սաստկացած )  բացի  որոշ  մասնագետներից  ոչ  ոք  չի  հասկանում  բայց  ես  գոնե  հպանցիկորեն  կփորձեմ  ամփոփել  դրա  էությունը : Պատկերացնենք  առաջին  իսկ  վիճակահանությունը ,  որը  կթելադրի  մի  մարդու  մահ :  Դրա  կատարման  համար  անցնում  են  մի  այլ  վիճակահանության ,  որ  առաջարկում  է ( ասենք )  ինը  հնարավոր  հրամաններ  կատարողներ :  Դրանցից  չորսը  կարող  են  սկսել  երրորդ  մի  վիճակահանություն ,  որ  որոշելու  է  դահճի  անունը :  Երկուսը  կարող  են  աննպաստ  հրամանը  երջանիկ  մի  հրամանով  փոխարինել ( ասենք  թաքնված  մի  գանձ  գտնել )  մի  ուրիշը  կարող  է  մահը  սաստկացնել ( այսինքն  խայտառակ  դարձնել  մահը ,  կամ  այն  տանջանքներով  հարստացնել )  ուրիշները  կարող  են  հրաժարվել  հրամանը  կատարելուց ...  Այդպես  է  խորհրդանշական  պատկերը :  Իրականում  վիճակահանությունների  քանակն  անսահման  է :  Ոչ  մի  որոշում  վերջնական  չէ ,  բոլորն  էլ  ճյուղավորվում  են :  Տգետները  կարծում  են ,  թե  անսահման  վիճակահանությունները  պահանջում  են  ժամանակի  անսահմանություն  իրականում  բավական  է  որ  ժամանակն  անսահմանորեն  բաժանելի  լինի ,  ինչպես  ուսուցանում  է « Կրիայի  մրցույթի »  հայտնի  առակը :  Այդ  անսահմանությունը  զարմանալիորեն  համընկնում  է  բախտի  գալարապտույտ  թվերի  Պատահականությանը  և  պլատոնականների  պաշտա  Վիճակախաղի  Երկնային  Արքետիպի  հետ :  Թեբեում  կարծես  հայտնվել  է  մեր  ծեսերի  այլասերման  մի  արձագանք :  Էլիոս  Լամբրիդացին  իր « Անտոնինո  Հելիոգաբսղոյի  կյանքը »  գրքում  պատմում  է ,  որ  այս  կայսրը  իր  հյուրերի  համար  նախատեսած  բախտը  գրում  էր  խեցիների  վրա  այնպես ,  որ  մեկը  ստանում  էր  տասը  գրվանքա  ոսկի ,  մեկ  ուրիշը  տասը  ճանճ ,  տասը  առնետ ,  տասը  արջ :  Հարկ  է  հիշել ,  որ  Հելիոգաբաղոն  իր  ուսումն  ստացել  է  Փոքր  Ասիայում  անվանադիր  Աստծո  քրմերի  մոտ :  Գոյություն  ունեն  նաև  անանձնական  անորոշ  նպատակներ  ունեցող  վիճակահանություններ .  մեկն  հրամայում  է ,  որ  Եփրատի  ջրերը  նետվի  տապրոբանյան  մի  շափյուղա ,  երկրորդը  աշտարակի  տանիքից  մի  թռչուն  արձակվի ,  երրորդը  պահանջում  է ,  որ  ամեն  դար  ծովափի  անհամար  ավազից  մի  հատիկ  պակասի ( կամ  ավելանա ):  Հետևանքները  հաճախ  սարսափելի  են  լինում : Ընկերության  բարեգործ  ազդեցությամբ  մեր  սովորությունների  մեջ  սողոսկել  են  բազմաթիվ  պատահականություններ :  Տասներկու  դամասկյան  գինու  կուժ  գնողը  չի  զարմանա ,  եթե  նրանց  մեջ  մի  թալիսման  կամ  մի  օձ  գտնի ,  պայմանագիր  շարադրող  նոտարը  միշտ  էլ  ինչ - որ  սխալ  տեղեկություն  է  գրանցում ,  ես  ինքս  այս  հապշտապ  հայտարարության  մեջ  կեղծել  եմ  ինչ - որ  բաներ  ու  դաժանություններ :  Գուցե  նաև  ինչ - որ  խորհրդավոր  երանգներ :  Մեր  պատմաբանները ,  որ  աշխարհի  ամենահմուտներն  են  բախտը  սրբագրելու  մի  միջոց  են  հնարել  հայտնի  է  որ  այդ  մեթոդի  գործողությունները ( ընդհանարպես )  ճշգրիտ  են  թեև  բնականաբար  առանց  ստի  որոշակի  քանակի  առկայության  չեն  տարածվում :  Բացի  այդ ,  ոչինչ  այնքան  վարակված  չէ  մտացածնությամբ ,  որքան  հենց  Ընկերության  պատմությունը :  Մի  տաճարում  հայտնաբերված  հնագիտական  մի  փաստաթուղթ  կարող  է  երեկվա  կամ  բազմադարյան  մի  վիճակահանության  արդյունքը  լինել :  Իր  բազում  օրինակների  մեջ  որոշ  տարբերություններ  չունեցող  գիրքը  չի  հրատարակվում :  Ընդօրինակողները  գաղտնի  երդում  են  տալիս  և  բացթողումներ  և  մեջբերումներ  անելու  և  փոփոխելու  համար  գործադրվում  է  նաև  անուղղակի  սուտը : Ընկերությունը  աստվածային  համեստությամբ  խուսափում  է  հրապարակայնությունից :  Նրա  աշխատակիցները  բնականաբար ,  գաղտնի  են :  Ընկերության  շարունակ  արձակած  հրամանները՝  չեն  տարբերվում  կեղծարարների  արձակած  հրամաններից :  Բացի  այդ ,  ո՞վ  կարող  է  հպարտանալ  միայն  կեղծարար  լինելով :  Մի՞թե  անհեթեթ  մի  հրաման  արձակող  հարբեցողը  երազողը ,  որ  արթնանում  է  հանկարծ  ու  խեղդում  կողքին  պառկած  կնոջը  Ընկերության  գաղտնի  որոշումները  չի  կատարում :  Միայն  Աստծո  գործունեության  հետ  համեմատելի  այդ  լռակյաց  գործունեությունը  տեղիք  է  տալիս  ամեն  տեսակի  ենթադրությունների :  Դրանցից  մեկը ,  դիվային  մի  ենթադրություն  ասում  է ,  թե  իբր  Ընկերությունը  դարեր  առաջ  է  դադարել  գոյություն  ունենալուց  և  որ  մեր  կյանքի  սրբազան  անկարգությունը  միայն  ժառանգական  է  ավանդական  մի  այլ  ենթադրություն  գտնում  է ,  որ  Ընկերությունը  հավերժական  է  և  ուսուցանում  է ,  թե  այն  գոյատևելու  է  մինչև  վերջին  գիշերը  երբ  վերջին  Աստվածը  կոչնչացնի  մարդկանց :  Մեկ  ուրիշն  ասում  է ,  թե  Ընկերությունը  ամենակարող  է,  բայց  ազդում  է  փոքր  բաների  թռչնականչի ,  ժանգոտության  ու  փոշու  երանգների  արշալույսի  երազների  վրա :  Մեկ  ուրիշը  դիմակավոր  աղանադապետերի  շուրթերով  պնդում  է ,  թե  Ընկերությունը  գոյություն  չի  ունեցել  և  չի  էլ  ունենալու :  Ոչ  պակաս  նենգավոր  մի  այլ  ենթադրություն  կա ,  որ  պնդում  է ,  թե  զարհուրելի  կազմակերպության  իրողությունը  հաստատելը  կամ  ժխտելը  միևնույնն  է ,  քանի  որ  Բաբելոնը  ոչ  այլ  ինչ  է ,  եթե  ոչ  բախտի  անսահման  մի  խաղ : Տես նաև  Ֆունես  հիշողության  հրաշք Վկան և  Մեռյալների  զրույցը 
Contemplate the variation Of the 23 letters… The Anatomy of Melancholy, part 2, sect. II, mem IV Տիեզերքը ,  այլոք  անվանում  են  Գրադարան ,  բաղկացած  է  ընդարձակ ,  գուցե  և  անհամար  վեցանկյունաձև  սրահներից ,  դրանց  կենտրոնում  որպես  օդափոխիչ  ծառայող  հորերից `  շրջապատված  ոչ  այնքան  բարձր  բազրիքներով :  Սրահների  դասավորությունն  անփոփոխ  է .  բացի  երկուսից ,  քսան  դարակներ `  յուրաքանչյուր  պատի  վրա  հինգը ,  զբաղեցնում  են  սրահը ,  որի  բարձրությունը  մեկ  հարկաչափ  է ,  իսկ  գրադարանի  բարձրությունը  սովորական  գրադարանների  չափ  է : Ազատ  կողմերից  մեկը  տանում  է  դեպի  նեղ  միջանցք ,  ապա  դուրս  է  գալիս  մի  այլ  սրահ ,  որ  մյուսի  և  բոլորի  կրկնօրինակն  է :  Միջանցքի  աջ  և  ձախ  կողմերում  երկու  փոքրիկ  սենյակներ  կան :  Մեկում  հնարավոր  է  միայն  ոտքի  վրա  քնել ,  մյուսում `  բավարարել  մարմնական  կարիքները :  Կից `  պարույրաձև  սանդուղքն  է ,  որ  մեկ  տանում  է  դեպի  վեր ,  մեկ `  ներքև ,  և  կորչում  հեռվում :  Միջանցքում  ճշգրտորեն  կրկնապատկող  մի  հայելի  կա :  Այդ  հայելու  գոյությունը  մարդկանց  եզրակացնել  է  տալիս ,  որ  Գրադարանը  անսահման  չէ . ( եթե  իսկապես  անսահման  լիներ ,  ու՞մ  էր  պետք  պատրանքային  այդ  կրկնությունը ),  ես  նախընտրում  եմ  կարծել ,  որ  ողորկ  մակերեսները  ձևավորում  և  խոստանում  են  անսահմանություն … Լույսը  բխում  է  ապակյա  վարսանդ  հիշեցնող  կլոր ,  լամպ  կոչվող  ջահերից :  Ամեն  մի  վեցանկյունում  երկու  հատ  կա `  յուրաքանչյուրը  հակադիր  պատից  կախված :  Նրանց  արձակած  անբավարար  լույսը  երբեք  չի  մարում :  Գրադարանի  յուրաքանչյուր  մարդու  պես  ես  էլ  եմ  ճամփորդել  երիտասարդությանս  օրերին : Ուխտագնացության  ընթացքում  որոնել  եմ  մի  գիրք ,  գուցե  քարտարանների  քարտարանը ,  այժմ ,  երբ  աչքերս  չեն  կարողանում  գրածս  կարդալ ,  իմ  ծննդավայր  վեցանկյունուց  մի  քանի  մղոն  հեռավորության  վրա  պատրաստվում  եմ  մեռնել :  Երբ  կմահանամ ,  ինչ - որ  բարեգութ  ձեռքեր  ինձ  կնետեն  փոսը ,  և  գերեզմանս  անթափանցելի  օդը  կլինի ,  մարմինս  դանդաղորեն  կիջնի  և  քայքայվելով  ցրիվ  կգա  իմ  անվերջանալի  անկումից  առաջացած  քամուց :  Ես  հավաստում  եմ ,  որ  Գրադարանը  անսահման  է :  Իդեալիստներն  ասում  են ,  թե  վեցանկյունաձև  սրահները  բացարձակ  տարածության  անհրաժեշտ  ձևն  են ,  կամ  գոնե `  տարածության  մեր  զգացումը : Նրանք  ենթադրում  են ,  որ  եռանկյունաձև  կամ  հնգանկյունաձև  սրահն  անըմբռնելի  է : ( Միստիկները  հավատացնում  են ,  որ  էքստազի  մեջ  նրանց  հայտնվում  է  մի  գնդաձև  սրահ ,  ուր  պատերին  հասնող ,  կլորավուն ,  անվերջանալի  կողեզրով  մի  գիրք  կա ,  սակայն  նրանց  վկայությունը  կասկածելի  է ,  և  մութ  են  նրանց  խոսքերը :  Այդ  ոլորտների  գիրքը  Աստված  է ): Առայժմ  կարելի  է  բավարարվել  դասական  բանաձևով .  Գրադարանը  գունդ  է ,  որի  ճշգրիտ  կենտրոնը  որևէ  վեցանկյունի  է ,  իսկ  մակերեսը `  անմատչելի  է : Յուրաքանչյուր  վեցանկյունու  յուրաքանչյուր  պատին  համապատասխանում  են  հիգ  դարակներ ,  յուրաքանչյուր  դարակ  իր  մեջ  պարունակում  է  երեսուներկու  նույն  չափսի  գիրք ,  յուրաքանչյուր  գիրք  բաղկացած  է  չորս  հարյուր  տասը  էջից ,  յուրաքանչյուր  էջ `  քառասուն  տողից ,  յուրաքանչյուր  տող `  մոտավորապես  ութսուն  սև  գույնի  տառերից :  Տառեր  կան  նաև  գրքերի  եզրակողերին ,  այդ  տառերը ,  սակայն ,  չեն  նշում  կամ  հուշում  էջերի  բովանդակությունը :  Գիտեմ ,  որ  այդ  անհամապատասխանությունը  մի  ժամանակ  խորհրդավոր  էր  թվում :  Եզրակացություն  անելուց  առաջ ( որը ,  չնայած  նույնիսկ  իր  ողբերգական  հեռանկարին ,  գուցե  և  այս  պատմության  մեջ  հիմնականն  է )  ուզում  եմ  մի  քանի  աքսիոմաներ  հիշեցնել : Առաջին `  Գրադարանը  գոյություն  ունի ab aeterno:  Այս  ճշմարտությանը ,  որի  անմիջական  հետևությունն  աշխարհի  ապագա  հավերժությունն  է ,  ոչ  մի  առողջ  դատողություն  չի  կարող  կասկածել :  Մարդը `  անկատար  գրադարանավարը ,  կարող  է  բախտի  կամ  չարանենգ  հանճարների  ստեղծագործությունը  լինել ,  իսկ  նրբագեղ  դարակներով ,  խորհրդավոր  հատորներով ,  ճամփորդների  համար  անվերջանալի  աստիճաններով ,  նստակյաց  գրադարանավարների  համար  նախատեսված  արտաքնոցներով  տիեզերքը  միայն  աստվածային  արարչություն  է : Աստվածայինի  և  մարդկայինի  միջև  եղած  տարբերություններն  ընկալելու  համար  բավական  է  գրքի  եզրակողին  իմ  դողդոջուն  ձեռքի  խզբզած  կոշտ  ու  կոպիտ  այս  խորհրդանիշները  համեմատել  ներսի  ներդաշնակ ,  ճշգրիտ ,  նուրբ ,  սև ,  անընդօրինակելիորեն  համաչափ  տառերի  հետ :  Երկրորդ `  գրության  նշանների  քանակը  քսանհինգ  է :  Այդ  փաստարկումը  թույլ  տվեց  երեք  հարյուր  տարի  առաջ  բանաձևել  Գրադարանի  մասին  ընդհանուր  մի  տեսություն  և  բավարար  կերպով  լուծել  մինչ  այդ  անլուծելի  համարվող  խնդիրը `  գրքերի ,  առանձին - առանձին  յուրաքանչյուր  գրքի  մութ  և  անկազմակերպ  բնույթը :  Տասնհինգի  իննսունչորսերորդ  վեցանկյունում  հայրս  մի  գիրք  հայտնաբերեց ,  որը  բաղկացած  էր  միմիայն MCV  տառերից ,  որոնք  կարծես  դիտավորյալ  կրկնվում  էին  գրքի  առաջին  տողից  մինչև  վերջինը :  Մեկ  ուրիշը ( այդ  վայրերում  հաճախակիորեն  ուսումնասիրված  մի  գիրք )  ինքնին  տառերի  մի  լաբիրինթոս  է ,  սակայն  նախավերջին  էջում  ասվում  է . « Օ  ժամանակ ,  քո  բուրգերը Հայտնի  բան  է ,  որ  իմաստավորված  մի  տողի  կամ  ճշգրիտ  մի  տեղեկության  կողքին  լինում  են  հազարավոր  անմտություններ ,  խոսքային  անպետքությունների  խառնակույտեր  և  անտրամաբանական  անհեթեթություններ : ( Ինձ  հայտնի  է  մի  վայրի  տեղը ,  ուր  գրադարանավարներն  հրաժարվել  են  գրքերի  մեջ  իմաստ  որոնելու  նախապաշարումից  ու  ունայն  սովորությունից ,  կարծելով ,  թե  դա  նույնն  է ,  ինչ  երազների  կամ  ձեռնափերի  գծերի  մեջ  իմաստ  որոնելը :  Նրանք  ընդունում  են ,  որ  գրեր  հորինողները  դրանք  ընդօրինակել  են  բնական  քսանհինգ  նշաններից ,  սակայն  պնդում  են ,  որ  դրանց  կիրառությունը  պատահական  է ,  և  գրքերն  ինքնին  ոչինչ  չեն  նշանակում :  Այս  դատողությունը ,  ինչպես  հետո  կտեսնենք ,  անհիմն  չէ ): Երկար  ժամանակ  կարծում  էին ,  որ  այդ  անհասկանալի  գրքերը  կարող  էին  գրված  լինել  անցյալի  մի  հնագույն  կամ  էկզոտիկ  լեզվով :  Ճիշտ  է ,  հնագույն  մարդիկ `  առաջին  գրադարանավարները ,  այլ  լեզու  են  գործածել ,  բայց  ճիշտ  է  նաև ,  որ  մի  քանի  մղոն  դեպի  աջ `  լեզուն  բարբառային  է ,  իսկ  իննսուն  հարկ  վերև `  անհասկանալի :  Այդ  ամբողջը ,  կրկնում  եմ ,  ճիշտ  է ,  սակայն  անփոփոխական MCV- ի  չորս  հարյուր  էջերը  չեն  կարող  պատկանել  ոչ  մի  լեզվի ,  որքան  էլ  սա  բարբառային  կամ  պարզունակ  լինի :  Ոմանք  անուղղակիորեն  ակնարկեցին ,  որ  յուրաքանչյուր  տառ  կարող  է  ազդել  հաջորդի  վրա ,  և  որ MCV- ի  նշանակությունը 71- րդ  էջի  երրորդ  տողում  մի  այլ  էջի  այլ  դիրքում  գտնվողի  արժեքը  չի  կարող  ունենալ ,  բայց  այդ  անորոշ  տեսությունը  հաջողություն  չունեցավ :  Ոմանք  էլ  կարծեցին ,  թե  գաղտնագրություն  է .  այդ  կռահումը  համաշխարհային  ընդունելություն  գտավ ,  բայց  ընդունվեց  հնարողների  կողմից  չկանխատեսված  իմաստով :  Հինգ  հարյուր  տարի  առաջ  վերին  վեցանկյուններից  մեկի  գրադարանավարը [4]  մյուսների  պես  խառնափնթոր ,  բայց  գրեթե  երկու  թերթ  համաչափ  տողեր  ունեցող  մի  գիրք  հայտնաբերեց :  Իր  հայտնությունը  ցույց  տվեց  թափառական  մի  վերծանողի ,  սա  ասաց ,  որ  այդ  տողերը  գրված  են  պորտուգալերեն ,  սակայն  ոմանք  պնդեցին ,  որ  լեզուն  եբրայերեն  է :  Մի  դար  չանցած  կարողացան  ճշտել ,  որ  այն  գուարանիի  սամոյեդո –  լիտվական  մի  բարբառ  է ,  որ  կրել  է  դասական  արաբերենի  ազդեցությունը :  Բովանդակությունն  էլ  պարզվեց `  համակցական  վերլուծության  գաղափարներ ,  անսահման  կրկնությամբ  տարբերակների  օրինակներով  պարզաբանված :  Այդ  օրինակները  թույլ  տվեցին ,  որ  հանճարեղ  մի  գրադարանավար  հայտնաբերեր  գրադարանի  գլխավոր  օրենքը : Այս  մտածողը  նկատեց ,  որ  բոլոր  գրքերը ,  որքան  էլ  իրարից  տարբեր ,  բաղկացած  են  միևնույն  տարրերից `  տառերի  միջև  ընկած  տարածություն ,  վերջակետ ,  ստորակետ ,  այբուբենի  քսաներկու  տառ :  Գրադարանավարն  ակնարկեց  ևս  մի  հանգամանք ,  որ  հաստատել  են  բոլոր  ճամփորդները `  հսկայական  Գրադարանում  երկու  նույնանման  գրքեր  չկան :  Այդ  անվիճելի  նախադրյալներից  ելնելով  եզրակացրեց ,  որ  Գրադարանը  համընդգրկուն  է ,  և  որ  դարակները  պարունակում  են  քսանից  ավելի  գրության  նշանների  բոլոր  հնարավոր  կապակցությունները ( շատ  մեծ ,  բայց  ոչ  անսահման  մի  թիվ ),  այսինքն `  այն  ամենը ,  ինչ  հնարավոր  է  ասել  գոյություն  ունեցող  բոլոր  լեզուներով : Ամբողջը `  ապագայի  մանրակրկիտ  պատմությունը ,  հրեշտակապետների  ինքնակենսագրությունը ,  Գրադարանի  իսկական  քարտարանը ,  հազարավոր  կեղծ  քարտարաններ ,  այդ  քարտարանների  կեղծությունն  հաստատող  գործեր ,  իսկական  քարտարանի  կեղծիքն  ապացուցող  մի  ստեղծագործություն ,  Բասիլիդեսի  գնոստիկական  ավետարանը ,  այդ  ավետարանի  մեկնությունը ,  այդ  ավետարանի  մեկնության  մեկնությունը ,  քո  սեփական  մահվան  ճշգրիտ  պատմությունը ,  յուրաքանչյուր  գրքի  բոլոր  տարբերակները `  բոլոր  լեզուներով ,  յուրաքանչյուր  գրքից  մեջբերումներ `  բոլոր  գրքերում : Երբ  ազդարարվեց ,  որ  Գրադարանը  պարունակում  է  բոլոր  գրքերը ,  առաջին  զգացողությունը  անզուսպ  ուրախությունն  էր :  Յուրաքանչյուր  մարդ  ինքն  իրեն  անձեռնմխելի  ու  գաղտնի  մի  գանձի  տեր  զգաց :  Գոյություն  չուներ  անհատական  կամ  համաշխարհային  որևէ  խնդիր ,  որ  իր  լուծումը  չունենար  Գրադարանի  որևէ  վեցանկյուններից  մեկում :  Տիեզերքն  իմաստ  ձեռք  բերեց ,  վիթխարիացավ ,  ինչպես  հույսը :  Այդ  ժամանակահատվածում  շատ  խոսվեց  Արդարացումների  մասին .  ջատագովական  ու  մարգարեական  այդ  գրքերը  հավերժության  համար  արդարացնում  են  յուրաքանչյուր  մարդու  արարքներն  ու  նրանց  ապագայի  համար  պահում  հրաշալի  գաղտնիքներ :  Հազարավոր  ագահներ ,  իրենց  արդարացումը  որոնելու  ունայն  մտադրությամբ ,  լքեցին  իրենց  քաղցր  ծննդավայրերն  ու  նետվեցին  աստիճաններն  ի  վեր : Այդ  ուխտավորներն  սկսեցին  վիճել  նեղ  միջանցքներում ,  իրար  նզովեցին ,  իրար  խեղդեցին  աստվածային  աստիճաններին ,  նրանք  թունելների  խորքերը  նետեցին  խաբուսիկ  գրքերը ,  նրանք  ցած  գլորվեցին  հեռավոր  վայրերում  բնակվող  մարդկանց  կողմից :  Նրանցից  շատերը  գժվեցին …  Արդարացումներ  գոյություն  ունեն ( ես  անձամբ  տեսել  եմ  երկուսը ,  որոնք  վերաբերում  էին  ապագայի `  գուցե  և  ոչ  երևակայական  մարդկանց ),  սակայն  որոնողները  մոռացել  են ,  որ  սեփական  Արդարացումը  կամ  նրա  չարանենգ  տարբերակը  գտնելու  հնարավորությունը  հավասար  է  զրոյի : Նաև  ակնկալվեց  մարդկային  հիմնական  խորհուրդների `  Գրադարանի  և  ժամանակի  ծագման  պարզաբանությունը :  Անհավանական  չէ  մտածել ,  որ  հնարավոր  է  բառերով  բացատրել  այդ  լուրջ  խորհուրդները ,  և  եթե  փիլիսոփաների  լեզուն  չբավարարեր ,  բազմաձև  Գրադարանը  հնարած  կլիներ  պահանջված  արտառոց  լեզուն ,  նույնիսկ  այդ  լեզվի  բառապաշարն  ու  քերականությունը :  Արդեն  չորս  դար  է ,  ինչ  մարդիկ  քջջում  են  վեցանկյունիները …  Կան  նաև  պաշտոնական  որոնողներ `  հավատաքննիչներ :  Ես  տեսել  եմ  նրանց  աշխատանքը .  գալիս  են  հոգնած ,  պատմում  անավարտ  աստիճանների  մասին ,  որոնց  վրա  քիչ  էր  մնացել  ջարդուփշուր  լինեին ,  գրադարանավարների  հետ  զրուցում  են  սրահների  ու  աստիճանների  մասին ,  մեկ –  մեկ  վերցնում  են  ամենամոտիկ  գիրքն  ու  թերթում `  նրա  էջերում  ինչ - որ  պիղծ  բաներ  որոնելով :  Ակնհայտ  է ,  որ  ոչ  ոք  որևէ  բան  հայտնաբերելու  հույս  չունի : Բնականաբար  անսահման  հույսին  հաջորդեց  չափազանցված  հուսահատությունը :  Անտանելի  էր  գիտակցել ,  որ  ինչ - որ  վեցանկյունում  ինչ - որ  դարակ  պարունակում  է  թանկարժեք  գրքեր ,  և  որ  այդ  գրքերն  անմատչելի  են :  Մի  պիղծ  աղանդ  առաջարկեց  դադարեցնել  բոլոր  որոնումները  և  զբաղվել  այդ  կանոնիկ  գրքերի  դասակարգմամբ  այնպես ,  որ  անհավանական ,  բախտի  քմահաճույքով  միախառնված  տառերն  ու  նշանները  նոր  վերադասավորում  ստանան :  Իշխանությունը  ստիպված  խիստ  կարգադրությունների  դիմեց :  Աղանդն  անհետացավ ,  սակայն  մանկությանս  օրերին  արտաքնոցներում  թաքնված  ծերունիների  եմ  տեսել ,  որոնք  արգելված  սկահակներում  մետաղյա  խորանարդիկներով  փորձում  էին  օրինակել  աստվածային  քմահաճույքը :  Ուրիշները  կարծում  էին ,  որ  գլխավորը  անօգուտ  գործերի  ոչնչացումն  է :  Ներխուժում  էին  վեցանկյունիները ,  ցույց  տալիս  ոչ  միշտ  կեղծ  փաստաթղթեր ,  տաղտուկով  թերթում  էին  մի  ժողովածու  ու  բանադրում  մի  ամբողջ  դարակ .  միլիոնավոր  գրքերի  անիմաստ  կորուստը  նրանց  մաքրասիրության ,  ճգնավորական  մոլեգնության  հետևանքն  էր :  Նրանց  անունն  անիծված  է ,  սակայն  ովքեր  ողբում  են  նրանց  ոչնչացրած « գանձերըե ,  անտեսում  են  երկու  կարևոր  հանգամանք : Առաջին `  Գրադարանն  այնքան  մեծ  է ,  որ  մարդու  պատճառած  յուրաքանչյուր  վնաս  անսահմանորեն  փոքր  է :  Մյուսը `  յուրաքնչյուր  օրինակ  եզակի  է ,  անփոխարինելի ,  սակայն ( քանի  որ  Գրադարանն  համընդգրկուն  է )  գոյություն  ունեն  ստեղծագործությունների  հարյուր - հազարավոր  անկատար  նմանօրինակները ,  որոնք  միայն  մի  տառով  կամ  մի  ստորակետով  են  իրարից  տարբերվում :  Ընդհանուր  կարծիքի  դեմ  համարձակվում  եմ  պնդել ,  որ  մաքրագործողների  կատարած  ավարառությունները  չափազանցված  են  նրանց  մոլեգնության  պատճառած  սարսափից :  Բոսորագույն  Վեցանկյունու  գրքերը  նվաճելու  տենչանքն  էր  մղում  նրանց .  այդ  գրքերը  սովորականից  փոքր ,  սակայն  ամենակարող  էին ,  պատկերազարդ  և  մոգական : Հայտնի  է  նաև  այդ  ժամանակներում  տարածված  մի  այլ  սնոտիապաշտություն `  Գրքի  Մարդը :  Ինչ - որ  վեցանկյունու  ինչ - որ  դարակում ( կարծեցին  մարդիկ )  պետք  է  գոյություն  ունենա  մի  գիրք ,  որ  բոլոր  մնացածների  բուն  էություն  ու  համառոտագրությունը  կլինի ,  ինչ - որ  գրադարանավար  կարդացել  է  այդ  գիրքը ,  և  նա  հավասարվել  է  Աստծուն :  Այս  շրջանի  լեզվում  պահպանվում  են  այդ  հնագույն  աշխատողի  պաշտամունքի  հետքերը :  Շատերը  ճամփա  ելան  Նրան  որոնելու :  Մի  դարի  չափ  զուր  չափչփեցին  ամենատարբեր  տեղեր :  Ինչպե՞ս  գտնել  Նրա  բնակավայրը  հանդիսացող  սրբազան  և  գաղտնի  վեցանկյունին :  Մեկը  հետադիմական  մի  մեթոդ  առաջարկեց . A  գիրքը  գտնելու  համար  պետք  է  այն  որոնել B  գրքում ,  որը  ցույց  կտա A- ի  տեղը ,B  գիրքը  գտնելու  համար  դիմել  մի C  գրքի ,  և  այդպես  մինչև  անվերջություն ...  Այդպիսի  պարապ  խաղերում  եմ  շռայլել  ու  վատնել  կյանքս :  Ինձ  հավանական  է  թվում ,  որ  տիեզերքի  դարակներից  որևէ  մեկում  գոյություն  կունենա  համընդգրկուն  մի  գիրք : Անհավատները  պնդում  են ,  որ  Գրադարանում  բնականը  խելացնորությունն  է ,  իսկ  խելամտությունը ( և  նույնիսկ  համեստ  կապակցված )  գրեթե  հրաշալի  բացառություն  է :  Խոսում  են ( լսել  եմ ) « տենդագին  Գրադարանի  մասին ,  ուր  բախտի  քմահաճույքին  թողնված  հատորները  անընդմեջ  վերադասավորմամբ  փոխում  են  իրենց  ձևերը ,  ամեն  ինչ  հաստատում ,  մերժում  ու  խառնում ,  որպես  ցնորված  մի  աստվածությունե :  Այդ  բառերը ,  որ  ոչ  միայն  մատնանշում  են  անկարգությունը ,  այլ  օրինակում ,  ակնհայտորեն  փաստում  են  նրանց  անճաշակությունն  ու  անհուսալի  տգիտությունը :  Գրադարանն  իսկապես  ընդգրկում  է  լեզվական  բոլոր  կառույցներն  ու  գրության  քսանհինգ  նշանների  բոլոր  հնարավոր  տարբերակները ,  բայց  ոչ  երբեք  կատարյալ  անմտությունը :  Հավանաբար  իմաստ  չունի  ասել ,  որ  իմ  վարած  բազմաթիվ  վեցանկյունիների  ամենալավ  ժողովածուն  վերնագրված  է « Սանրված  որոտե ,  և  մեկ  ուրիշը ` « Գաջային  ջղաձգումը ,  և  մեկ  այլը ` « Աքսաքսաքսաս  մլյո Առաջին  հայացքից  անհեթեթ  թվացող  այս  վերնագիրը  անկասկած  կարող  են  թաքուն  կամ  այլաբանական  իմաստ  ունենալ .  այդ  իմաստը  գրառված  է  և ex hypotesy  արդեն  գոյություն  ունի  Գրադարանում :  Չեմ  կարող  այնպիսի  նշաններ  կապակցել ,  ինչպես  օրինակ `  դհցմրչդյ ,  որոնք  կանխատեսված  չլինեն  աստվածային  Գրադարանում ,  որոնք  նրա  գաղտնի  լեզուներից  մեկնումեկում  ինչ - որ  սարսափելի  իմաստ  չպարունակեն :  Ոչ  ոք  չի  կարող  ոչ  մի  վանկ  հոդավորել ,  որը  միևնույն  ժամանակ  և՛  փաղաքշանք ,  և՛  երկյուղ  չպարունակի ,  ու  այդ  լեզուներից  մեկնումեկում  ինչ - որ  աստվածության  անունը  չլինի :  Խոսել `  նշանակում  է  ընկղմվել  նույնաբանության  մեջ :  Այս  անօգուտ  ու  բառաշատ  նամակն  արդեն  գոյություն  ունի  անհամար  վեցանկյունիներից  մեկի  հինգ  դարակների  երեսուն  գրքերից  մեկնումեկում ,  ինչպես  նաև  սրա  հերքումը : ( Հնարավոր  լեզուների  մի n  թիվ  գործածում  է  նույն  բառապաշարը ,  մի  քանիսում  Գրադարան  բառը  թույլ  է  տալիս  ճշմարիտ  բնորոշում . « վեցանկյուն  սրահների  ընդգրկուն  և  կայուն  համակարգե ,  բայց  այդ  դեպքում  Գրադարանը  նշանակում  է « հացե  կամ « բուրգե ,  կամ  որևէ  այլ  բան ,  և  նրան  սահմանող  յոթ  բառերն  այլ  իմաստ  ունեն :  Դու ,  որ  ընթերցում  ես  այս  տողերը ,  համոզվա՞ծ  ես ,  որ  հասկանում  ես  լեզուս ):  Գրելու  սովորությունը  ինձ  շեղում  է  մարդկային  ներկայիս  վիճակից :  Այն  համոզմունքը ,  թե  ամեն  ինչ  գրված  է ,  ոչնչացնում  է  մեզ  կամ  տեսիլք  դարձնում :  Շրջաններ  գիտեմ ,  ուր  երիտասարդները  երկրպագում  են  գիրքը  և  բարբարոսաբար  համբուրում  նրանց  էջերը ,  սակայն  այդ  գրքերում  ոչ  մի  տառ  անգամ  չեն  կարող  կարդալ :  Վարակիչ  հիվանդությունները ,  աղանդավորական  վեճերը ,  ավազակության  վերածված  ուխտագնացությունները  տասնապատիկ  նվազեցրել  են  բնակչության  թիվը :  Կարծեմ  տարեցտարի  ավելացող  ինքնասպանություններն  արդեն  նշել  եմ :  Գուցե  ծերությունն  ու  վախը  խաբում  են  ինձ ,  սակայն  ինձ  թվում  է ,  որ  մարդկային  ցեղը -  միակը -  ոչնչանալու  է ,  իսկ  Գրադարանը  հարատևելու  է `  լուսավորված ,  անբնական ,  անվերջանալի ,  կատարելապես  անշարժ ,  թանկագին  հատորներով  հարուստ ,  անօգուտ ,  անապական ,  խորհրդավոր :  Գրեցի  անվերջանալի :  Այդ  ածականը  առ  հռետորություն  սիրատածում  չէ ,  պնդում  եմ ,  որ  անտրամաբանական  չէ  մտածել ,  թե  աշխարհն  անվերջանալի  է :  Այն  վերջավոր  համարողներն  ասում  են ,  որ  հեռավոր  վայրերում  միջանցքները ,  աստիճաններն  ու  վեցանկյունիները  անհայտ  պատճառներով  կարող  են  չլինել .  դա  անհեթեթ  է :  Այն  անսահման  պատկերացնողները  մոռանում  են ,  որ  սահմանափակ  է  հնարավոր  գրքերի  քանակը :  Ես  համարձակվում  եմ  առաջարկել  հին  խնդրի  հետևյալ  լուծումը `  Գրադարանն  անսահման  է  և  պարբերական :  Եթե  հավերժական  թափառականը  անցնի  գրադարանով  և  գնա  որևէ  ուղղությամբ ,  դարերի  ընթացքում  կփաստի ,  որ  միևնույն  հատորները  կրկնվում  են  նույն  անկարգությամբ ( որն  իհարկե  կրկնություն  լինելով ,  ի  վերջո  կարգ  կդառնա `  Կա՛րգ ):  Այդ  նուրբ  հույսը  զարդարում  է  իմ  մենությունը :  
Մյուսին `  Բորխեսին  է  ամեն  ինչ  պատահում :  Ես  քայլում  եմ  Բուենոս  Այրեսի  փողոցներով  և  կանգ  եմ  առնում ,  գուցե  արդեն  մեքենայաբար ,  ինչ - որ  միջանցքի  կամարն  ու  դուռը  դիտելու : Բորխեսից  լուրեր  եմ  ստանում  փոստի  միջոցով  և  նրա  անունը  կարդում  պրոֆեսորների  եռյակի  ցուցակում  կամ  կենսագրական  բառարանի  էջերում :  Սիրում  եմ  ավազե  ժամացույցները ,  քարտեզները , 18- րդ  դարի  տեղեկագրությունը ,  ստուգաբանությունները ,  սուրճի  համը ,  Սթիվենսոնի  արձակը .  մյուսն  էլ  նույն  նախասիրություններն  ունի ,  բայց  այնպես  է  պարծենում  դրանցով ,  որ  այդ  նախասիրությունները  դառնում  են  դերասանի  հատկանիշներ : Չափազանցություն  կլիներ  ասել ,  թե  մեր  հարաբերությունները  թշնամական  են .  ես  ապրում  եմ ,  ես  ինձ  թույլ  եմ  տալիս  ապրել ,  որպեսզի  Բորխեսը  հյուսի  իր  գրականությունը ,  և  այդ  գրականությունն  արդարացնում  է  ինձ :  Հաճույքով  խոստովանում  եմ ,  թե  մի  քանի  էջեր  հաջողվել  են ,  սակայն  այդ  էջերը  չեն  կարող  ինձ  փրկել ,  գուցեև  այն  պատճառով ,  որ  դրանց  մեջ  լավագույնը  պարտական  է  լեզվին  կամ  ավանդությանը :  Բացի  այդ ,  իմ  ճակատագիրը  վերջնականապես  կործանվելն  է ,  և  ինձնից  միայն  մասնիկներ  են  գոյատևելու :  Իհարկե  ինձ  հայտնի  է  նրա  կեղծելու  և  վեհացնելու  չարակամ  սովորությունը ,  սակայն  կամաց –  կամաց  նրան  ամեն  ինչ  տրվում  է :  Սպինոզան  ասում  էր ,  թե  ամեն  ինչ  ուզում  է  իր  իսկ  գոյությամբ  պահպանվել .  քարը  հավերժորեն  ուզում  է  քար  լինել ,  վագրը `  վագր : Ես  պետք  է  Բորխես  լինեմ  և  ոչ  թե  ես  ինքս ( եթե  իհարկե  ես  ինչ - որ  մեկն  եմ ),  սակայն  ես  ինքս  ինձ  ավելի  քիչ  եմ  ճանաչում  նրա  գրքերում  կամ  ինձ  կարող  եմ  ճանաչել  այլ  գրքերում  կամ  ինչ - որ  կիթառի  երաժշտության  մեջ :  Տարիներ  առաջ  ես  փորձեցի  նրանից  ձերբազատվել  և ,  մի  կողմ  թողնելով  արվարձանների  առասպելը `  ժամանակի  և  անսահմանի  մասին  խաղեր  պետք  է  հորինեմ : Եվ  այդպես ,  ողջ  կյանքս  փախուստ  է  և  կորցնում  եմ  ամեն  ինչ ,  և  ամեն  ինչ  մոռացում  է  կամ  էլ  պատկանում  է  նրան `  մյուսին : Իրականում  չգիտեմ ,  թե  մեզնից  որն  է  գրում  այս  էջը :  Տես նաև Էմմա Ցունց, Երկու արքաներն ու երկու լաբիրինթոսները և Հարավը 
Տօ the platonic Year Whirls out new right and wrong Whirls in the old instead; AII men are dancers and their tread  Goes to the barbarous clangour of a gong W. B. Yeats "The Tower" Հայտնապես  ազդված  Չեստերտոնից ( նրբին  գաղտնիքների  այդ  հմուտ  կազմողն  ու  պաճուճողը )  և  պալատական  խորհրդական  Լայբնիցից ( որը  հորինել  է  նախասահմանված  ներդաշնակությունը )  ես  երևակայել  եմ  հետևյալ  սյուժեն ,  որը  հավանաբար  կգրեմ  և  որը  որոշ  չափով  կարդարացնի  իմ  անգործ  երեկոները   Առայժմ  բացակայում  են  անհրաժեշտ  մանրամասնություններ  ճշտումներ ,  ուղղումներ  պատմության  որոշ  շրջաններ  ինձ  դեռ  չեն  հայտնվել  այսօր , 1944  թվականի  հունվարի 3 ֊ին  այն  ինձ  երևում  է  այսպես   Գործողությունը  կատարվում  է  ճնշված ,  բայց  դիմադրող  մի  որևէ  երկրում `  Լեհաստանում ,  Իռլանդիայում  Վենետիկի  հանրապետությունում ,  մի  որևէ  հարավամերիկյան  կամ  բալկանյան  հանրապետությունում   Ավելի  ճիշտ  այն  կատարվել  է ,  որովհետև  թեև  պատմողը  ժամանակակից  է ,  բայց  պատմությունը  տեղի  է  ունեցել 19 ֊րդ  դարի  սկզբին  կամ  վերջին   Վերցնենք ( պատմության  հարմարության  համար )  Իռլանդիան  և  ասենք 1824  թվականը   Պատմողի  անունը  Ռայան  է   Նա  թոռնորդին  է  այն  երիտասարդ  պանծալի  գեղեցիկ  ու ...  գնդակահարված  հերոս  Ֆերգյուս  Քիլպատրիկի ,  որի  շիրիմը  պղծվեց  հանելուկային  կողոպուտով ,  որի  անունը  զարդարում  են  Բրաունինգի  և  Հյուգոյի  բանաստեղծությունները ,  որի  արձանը  իշխում  է  կարմրավուն  ճահճուտներով  շրջապատված  գորշ  բլուրին  Քիլպատրիկը  եղել  է  դավադիր  գաղտնի  և  փառապանծ  առաջնորդը  ապստամբների   Նման  Մովսեսին ,  որը  Մոաթի  երկրից  նշմարեց ,  բայց  այդպես  էլ  չկարողացավ  հասնել  ավետյաց  երկիրը   Քիլպատրիկը  զոհվեց  իր  իսկ  տենչացած  ու  նախապատրաստած  հաղթական  ապստամբության  նախօրյակին   Մոտենում  է  նրա  մահվան  առաջին  հարյուրամյակի  տարելիցը ,  սպանության  հանգամանքները  առեղծվածային  են  իրեն  հերոսի  կենսագրությունը  կազմելուն  նվիրած  Ռայանը  կարծում  է ,  որ  սպանության  առեղծվածը  անցնում  է  զուտ  քրեականի  սահմանները   Քիլպատրիկին  գնդակահարեցին  թատրոնում ,  բրիտանական  ոստիկանությունը  այդպես  էլ  երբեք  չգտավ  սպանողին  պատմագիրները ,  սակայն  գտնում  են ,  որ  այդ  անհաջողությունը  չի  խունացնում  նրա  փառքը ,  քանի  որ  սպանությունը  թերևս  կազմակերպել  էր  հենց  ոստիկանությունն  ինքը   Սակայն  Ռայանին  մտահոգում  են  առեղծվածի  և  այլ  կողմեր  դրանք  կրկնվածության  բնույթ  ունեն ,  այսինքն  դրանցում  նույնօրինակ  կրկնվում  կամ  համադրվում  են  դեպքեր  կատարված  իրարից  հեռու  տարբեր  վայրերում  տարբեր  դարաշրջաններում   Այսպես  գաղտնիք  չէ ,  որ  հերոսի  դիակը  հերձելիս  գտնվել  է  մի  փակ  նամակ  որը  նրան  զգուշացնում  էր  այդ  գիշեր  թատրոն  չգնալ ,  նույն  կերպ  էլ  Հուլիոս  Կեսարն  էր  դեպի  իրեն  սպասող  բարեկամների  դաշույնները  գնալիս  ստացել  մի  գրություն ,  որը  չէր  հասցրել  կարդալ   Այն  դավադրության  մատնություն  էր՝  դավաճանների  անուններով   Կեսարի  կինը  Կալպուռնիան ,  վհատված  երազներում  տեսնում  է  փլուզումը  մի  աշտարակի ,  որով  Կեսարին  պատվել  էր  սենատը   Քիլպատրիկի  մահվան  նախօրյակին  անանուն  կեղծ  լուրերը  ամբողջ  երկրով  մեկ  տարածեցին   Քիլգարվանի  կլոր  աշտարակի  հրդեհը  դեպք ,  որը  կարող  էր  թվալ  կանխանշան ,  քանի  որ  նա  ծնվել  է  Քիլգարվանում   Այս  զուգահեռները ( նաև  ուրիշներ )  Կեսարի  և  մի  իռլանդացի  դավադրի  պատմության  միջև  Ռայանին  մղում  են  ենթադրելու  ժամանակի  մի  գաղտնի  ձև ,  մի  զարդանախշ ,  որի  գծերը  կրկնվում  են   Նա  խորհում  է  Կոնդերսեի  հղացած  տասնորդական  սխեմայի  պատմության  Հեգելի ,  Շպենգլերի ,  Վիկոյի  ձևաբանությունների  և  Հեսիոդոսի՝  ոսկին  երկաթի  փոխարկող  մարդկության  մասին   Խորհում  է  հոգիների  փոխանցման  ուսմունքի  մասին ,  որը  սարսափներով  էր  պարուրել  կելտական  գրությունները  և  որը  Կեսարն  ինքը  վերագրում  էր  կելտական  դրուիդներին  մտածում  էր ,  որ  նա  նախքան  Ֆերգյուս  Քիլպատրիկ  լինելը ,  եղել  է  Հուլիոս  Կեսար   Այս  շրջանաձև  լաբիրինթոսներից  Ռայանին  դուրս  է  բերում  մի  հետաքրքիր  համնկնում ,  որը  սակայն  նրան  խորասուզում  է  առավել  անելանելի  ու  այլասեռ  լաբիրինթոսների  մեջ .  մահվան  օրը  Ֆերգյուս  Քիլպատրիկի  հետ  զրուցած  մի  մուրացկանի  խոսքերը  նախապես  ասված  էին  եղել  Շեքսպիրի « Մակբեթ »  ողբերգության  մեջ   Տարօրինակ  ու  սարսափելի  է ,  երբ  պատմությունը  ընդօրինակում  է  պատմությանը ,  բայց  երբ  պատմությունը  ընդօրինակում  է  գրականությանը  դա  արդեն  անըմբռնելի  է ...  Ռայանը  նկատում  է ,  որ  հերոսի  ամենահին  ընկեր  Զեյմս  Ալեգզանդեր  Նոլանը 1814  թվականին  կելտերեն  է  թարգմանել  Շեքսպիրի  գլխավոր  դրամաները  ներառյալ  նաև « Հուլիոս  Կեսար » ֊ը   Արխիվներում  հայտնաբերում  է  նաև  Նոլանի  հոդվածների  մի  ձեռագիր  շվեյցարական «Festspiele» ֊ների  մասին ...  սրանք  թափառական  ընդարձակ  ներկայացումներ  էին ,  որոնք  պահանջում  էին  հազարավոր  դերասաններ  և  ներկայացնում  էին  պատմական  դեպքեր  այն  նույն  քաղաքներում  ու  լեռներում ,  որտեղ  դրանք  իսկապես  տեղի  էին  ունեցել  ճւսյտնաբերված  ևս  մի  անտիպ  փաստաթուղթ  բացահայտում  է ,  որ  մահից  մի  քանի  օր  առաջ  Քիլպատրիկը  վերջին  անգամ  նախագահելով  դավադիրների  նիստը  ստորագրել  է  մի  դավաճանի  մահվան  դատավճիռ ,  որի  անունը  սակայն  ջնջված  է  եղել   Այս  դատավճիռը  միանգամայն  հակասում  էր  Քիլպատրիկի  գթասիրտ  բնավորությանը   Ռայանն  ուսումնասիրում  է  գործը ( նրա  հետազոտությունը  սյուժեի  բացարկներից  մեկն  է )  և  նրան  հաջողվում  է  լուծել  գաղտնիքը   Քիլպատրիկին  սպանեցին  թատրոնում   Բայց  թատրոն  եղավ  նաև  ողջ  քաղաքը ,  ուր  կային  լեգեոններով  դերասաններ  և  դրաման ,  պսակված   Նրա  մահով  ներառավ  բազում  ցերեկներ  ու  բազում  գիշերներ  Ահա  թե  ինչպես  զարգացան  պատմության  դեպքերը  1824  թվականի  օգոստոսի 2 ֊ին  եղավ  դավադիրների  հանդիպումը   Երկրում  ապստամբությունը  հասունացել  էր ,  սակայն  ինչ֊որ  բան  շարունակ  խանգարում  էր .  դավադիրների  մեջ  դավաճան  կար  Ֆերգյուս  Քիլպատրիկը  Նոլանին  հանձնարարել  էր  գտնել  նենգավորին   Նոլանը  հանձնարարությունը  կատարեց՝  նա  բոլոր  հավաքվածների  առաջ  հայտարարեց ,  որ  դավաճանը  ինքը  Քիլպատրիկն  է   Անհերքելի  Փաստերով  նա  ապացուցեց  մեղադրանքի  ճշմարտացիությունը  դավադիրներն  իրենց  առաջնորդին  դատապարտեցին  մահվան   Նա  ինքը  ստորագրեց  սեփական  դատավճիռը  բայց  խնդրեց ,  որ  իր  մահապատիժը  չվնասի  հայրենիքին  Եվ  Նոլանը  մտահղացավ  մի  արտասովոր  ծրագիր   Իռլանդիան  խոնարհվում  էր  Քիլպատրիկի  առաջ ,  նրա  ստորության  մասին  կասկածի  նշույլն  անգամ  վտանգի  տակ  կդներ  ապստամբությունը   Նոլանի  ծրագրով  դավաճանի  մահապատիժը  պետք  է  վերածվեր  հայրենիքի  ազատագրության  գործի  հզոր  խթանի   Նա  առաջարկեց ,  որ  դատապարտյալը  զոհվի  մի  անծանոթ  մարդասպանի  ձեռքով   Դեպքը  պիտի  կատարվեր  միտումնավոր  ողբերգական  պայմաններում ,  որպեսզի  խոր  տպավորվելով  ժողովրդի  հիշողության  մեջ  միաժամանակ  արագացներ  ապստամբության  պոռթկումը   Քիլպատրիկը  երդվեց  համագործակցել  մտահղացմանը ,  որը  հնարավորություն  էր  տալիս  քավել  մեղքերը  և  ցնցող  դարձնել  վախճանը  Ժամանակի  սղության  պատճառով  Նոլանը  չհասցրեց  կարգադդրել  բարդագույն  գործողության  բոլոր  հանգամանքները  և  ստիպված  եղավ  բանագողություն  կատարել  թշնամի  դրամատուրգից  անգլիացի  Վիլյամ  Շեքսպիրից   Նա  կրկնեց « Մակբեթի »  և « Հուլիոս  Կեսարի »  ֊ տեսարանները  հասարակական  և  գաղտնի  այս  ներկայացումը  տևեց  մի  քանի  օր   Դատապարտյալը  մտավ  Դուբլին ,  խոսեց  մարդկանց  հետ ,  գործեց ,  աղոթեց ,  փնովեց ,  ասաց  պաթետիկ  խոսքեր ...  և  նրա  յուրաքանչյուր  արարք  որոնք  հետո  նրա  փառքի  նշանները  եղան  Նոլանի  կողմից  նախօրոք  պատրաստված  էին   Գլխավոր  հերոսի  հետ  հարյուրավոր  դերասաններ  խաղացին ,  ոմանց  դերը  բարդ  էր  ոմանցը  հպանցիկ   Նրանց  խոսքերն  ու  արարքները  արձանագրվեցին  պատմական  գրքերում՝  Իռլանդիայի  կրքոտ  հիշողության  մեջ   Մանրամասն  պատրաստված  հզոր  ճակատագրով  տարված՝  Քիլպատրիկը  չնախատեսված  խոսքերով  ու  արարքներով  քանիցս  ճոխացրեց  իր  դատավարի  տեքստը  ժամանակի  մեջ ,  այսպես  ետ  պտտելով  սփռվեց  այս  բազմամարդ  դրաման  ընդհուպ  մինչև 1824  թվականի  օգոստոսի 6 ֊ը ,  երբ  հուղարկավորության  վարագույրներով  զարդարված  օթյակում ,  որ  ընդօրինակում  էր  Լինքոլնինը  երկար  սպասված  մի  գնդակ  մխրճվեց  դավաճանի  և  հերոսի  կուրծքը ,  որը  կոկորդը  լցվող  արյան  ուժեղ  հորձանքների  միջով  հազիվ  հասցրեց  արտասանել  ևս  մի  քանի  նախատեսված  խոսքեր  Նոլանի  աշխատանքում  Շեքսպիրից  վերցված  մասերը  պակաս  ողբերգականներն  են   Ռայանը  կասկածում  էլ  որ  հեղինակը  դրանք  միտումով  է  մտցրել ,  որպեսզի  հետագայում  որևէ  մեկը  գուշակեր  ճշմարտությունը   Նա  հասկանում  է ,  որ  ինքն  էլ  է  Նոլանի  մտահըղացման  մասը  կազմում   Երկար  ու  համառ  մտատանջումներից  հետո  նա  որոշում  է  իր  հայտնաբերածի  մասին  լռել  և  հերոսին  փառաբանող  գիրք  է  հրատարակում .  հնարավոր  է ,  որ  դա  էլ  էր  նախատեսված  
Իրար  հրաժեշտ  տվեցինք  Օնսեի  խաչմերուկներից  մեկում : Դիմացի  մայթից  նորից  նայեցի  ձեզ .  դուք  էլ  էիք  շրջվել  և  ձեռքով  ցտեսություն  ասացիք : Երեկոյան  ժամը  հինգն  էր ,  մեր  միջև  անցնում  էր  ավտոմեքենաներից  և  մարդկանցից  բաղկացած  մի  ամբողջ  գետ .  ինչպես  իմանայի ,  որ  այդ  գետը  տխուր  Աքերոնն  էր `  անհաղթահարելին : Այլևս  իրար  չտեսանք ,  իսկ  մի  տարի  անց  դուք  արդեն  վախճանվել  էիք : Իսկ  հիմա  ես  որոնում  եմ  այդ  հուշը  և  նայում  եմ  ձեզ  ու  մտածում ,  որ  դուք  կեղծում  էիք ,  և  որ  հասարակ  այդ  հրաժեշտի  տակ  քողարկված  էր  անսահման  բաժանումը : Երեկ  երեկոյան  ընթրելուց  հետո  տնից  դուրս  չեկա ,  և  այս  ամբողջը  հասկանալու  համար  վերընթերցեցի  իր  ուսուցչի  շուրթերին  դրած  Պլատոնի  վերջին  դասը :  Կարդացի `  երբ  մարմինը  մեռնում  է ,  հոգին  կարող  է  հեռանալ : Իսկ  հիմա  չգիտեմ ,  թե  ճշմարտությունը  որտեղ  է ,  հետագա  չոր  մեկնաբանության ,  թե  անմեղ  հրաժեշտի  մեջ : Քանի  որ ,  եթե  ճիշտ  է ,  թե  հոգիները  չեն  մեռնում ,  ուրեմն  չափազանց  լավ  է  և  այն ,  որ  նրանց  հրաժեշտը  ընդգծված  չի  լինում : Ցտեսություն  ասել ,  նշանակում  է  բաժանումը  ժխտել ,  այսինքն `  այսօր  բաժանվել  խաղանք ,  բայց  վաղն  անպայման  կտեսնվենք :  Թեև  իրենք  իրենցով  պատահական  ու  անցողիկ  համարեն ,  մարդիկ  ցտեսությունը  հնարել  են  գիտակցելով ,  որ  իրենք  ինչ - որ  ձևով  անմահ  են : Դելիա ,  օրերից  մի  օր ,  չգիտեմ  թե  ո՞ր  ափերին ,  մենք  մեզ  կհարցնենք ,  թե  արդյո՞ք  ինչ - որ  ժամանակ ,  ինչ - որ  հարթա  կորած  մի  քաղաքում  մենք `  Բորխեսն  ու  Դելի՞ան  ենք  եղել ,  թե՞  ոչ :                                                                                                         Տես նաև Թշնամու դեպքը, Բաբելոնյան գրադարան և Էմմա Ցունց 
﻿Վստահության  արժանի  մարդիկ  են  պատմում (  թեև  Ալլահն  ավելի  գիտե ),  թե  Բաբելոնի  կղզիներում  առաջին  օրերին  եղել  է  մի  թագավոր ,  որ  կանչել  է  իր  բոլոր  մոգերին  ու  ճարտարապետներին  և  կառուցել  այնքան  նրբամիտ  ու  այնքան  վարանամիտ  մի  լաբիրինթոս ,  ուր  չէին համարձակվում  ոտք  դնել  անգամ  ամենախելացի  քաջերը ,  իսկ  մտնողները  կորչում  էին :  Այդ  կառույցը  խայտառակություն  էր ,  քանի  որ  շփոթությունն  ու  չնաշխարհիկը  Աստծուն  և  ոչ  թե  մարդկանց  վայել  գործեր  են : Մի անգամ  արքունիք  այցելեց  մի  արաբ  թագավոր ,  և  Բաբելոնի  թագավորը ( ծաղրելով  հյուրի  միամտությունը )  նրան  մտցրեց  լաբիրինթոս ,  որտեղ  նա  անարգված  ու  շփոթված  թափառեց  մինչև  երեկո :  Այդ  ժամանակ  թագավոը  աստվածային  օգնություն  խնդրեց  և  գտավ  դուռը :  Ոչ  մի  բողոք  չարտահայտեցին  շուրթերը ,  բայց  Բաբելոնի  թագավորին  ասաց ,  թե  ինքն  Արաբիայում  ունի  առավել  ճարտար  լաբիրինթոս  և ,  եթե  Աստված  կամենա ,  մի  օր  ցույց  կտա :  Հետո  վերադարձավ  Արաբիա ,  հավաքեց  իր  զորավարներին  և  այնպիսի  հաջողությամբ  ջախջախեց  Բաբելոնի  թագավորությունը ,  որ  կործանեց  պալատները ,  կոտորեց  մարդկանց  և  գերեվարեց  թագավորին :  Նրան  կապեց  արագավազ  ուղտի  վրա  և  տարավ  անապատ :  Երեք  օր  ճամփա  գնալուց  հետո  ասաց . « Օ՜հ ,  թագավոր  ժամանակի ,  նյութ  ու  թիվ  դարերի ,  աստիճաններով  ու  պատերով  կառուցված  մի  բրոնզե  լաբիրինթոսում  էիր  ինձ  ուզում  կորցնել ,  հիմա  Ամենակարողը  պարգևել  է  իմը  քեզ  ցույց  տալ ,  ուր  ոչ  բարձրանալու  աստիճաններ  կան ,  ոչ  բացելու  դռներ ,  ոչ  էլ  ճանապարհդ  կտրող  պատեր »: Հետո  կապերն  արձակեց  և  թողեց  անապատում ,  ուր  նա  սոված  ու  ծարավ  մեռավ :  Աստծո  փառքը  Նրան ,  ով  չի  մեռնում : Տես նաև էմմա Ցունց, Խորհրդավոր հրաշքը և Շեմին նստած մարդը 
﻿Վստահության  արժանի  մարդիկ  են  պատմում (  թեև  Ալլահն  ավելի  գիտե ),  թե  Բաբելոնի  կղզիներում  առաջին  օրերին  եղել  է  մի  թագավոր ,  որ  կանչել  է  իր  բոլոր  մոգերին  ու  ճարտարապետներին  և  կառուցել  այնքան  նրբամիտ  ու  այնքան  վարանամիտ  մի  լաբիրինթոս ,  ուր  չէին համարձակվում  ոտք  դնել  անգամ  ամենախելացի  քաջերը ,  իսկ  մտնողները  կորչում  էին :  Այդ  կառույցը  խայտառակություն  էր ,  քանի  որ  շփոթությունն  ու  չնաշխարհիկը  Աստծուն  և  ոչ  թե  մարդկանց  վայել  գործեր  են : Մի անգամ  արքունիք  այցելեց  մի  արաբ  թագավոր ,  և  Բաբելոնի  թագավորը ( ծաղրելով  հյուրի  միամտությունը )  նրան  մտցրեց  լաբիրինթոս ,  որտեղ  նա  անարգված  ու  շփոթված  թափառեց  մինչև  երեկո :  Այդ  ժամանակ  թագավոը  աստվածային  օգնություն  խնդրեց  և  գտավ  դուռը :  Ոչ  մի  բողոք  չարտահայտեցին  շուրթերը ,  բայց  Բաբելոնի  թագավորին  ասաց ,  թե  ինքն  Արաբիայում  ունի  առավել  ճարտար  լաբիրինթոս  և ,  եթե  Աստված  կամենա ,  մի  օր  ցույց  կտա :  Հետո  վերադարձավ  Արաբիա ,  հավաքեց  իր  զորավարներին  և  այնպիսի  հաջողությամբ  ջախջախեց  Բաբելոնի  թագավորությունը ,  որ  կործանեց  պալատները ,  կոտորեց  մարդկանց  և  գերեվարեց  թագավորին :  Նրան  կապեց  արագավազ  ուղտի  վրա  և  տարավ  անապատ :  Երեք  օր  ճամփա  գնալուց  հետո  ասաց . « Օ՜հ ,  թագավոր  ժամանակի ,  նյութ  ու  թիվ  դարերի ,  աստիճաններով  ու  պատերով  կառուցված  մի  բրոնզե  լաբիրինթոսում  էիր  ինձ  ուզում  կորցնել ,  հիմա  Ամենակարողը  պարգևել  է  իմը  քեզ  ցույց  տալ ,  ուր  ոչ  բարձրանալու  աստիճաններ  կան ,  ոչ  բացելու  դռներ ,  ոչ  էլ  ճանապարհդ  կտրող  պատեր »: Հետո  կապերն  արձակեց  և  թողեց  անապատում ,  ուր  նա  սոված  ու  ծարավ  մեռավ :  Աստծո  փառքը  Նրան ,  ով  չի  մեռնում : Տես նաև էմմա Ցունց, Խորհրդավոր հրաշքը և Շեմին նստած մարդը 
Աճող մթության մեջ, մինչև այդ օրվա վախճանը Էմման ողբաց Մանուել Մայերի՝ անցյալի երջանիկ օրերի  Էմանուել Ցունցի ինքնասպանությունը: Գուալեգուայի շրջակայքում գտնվող ամառներն հիշեց, հիշեց (փորձեց հիշել) մորը, աճուրդի հանված Լանուսի տնակն հիշեց, հիշեց պատուհանի դեղին վարագույրները, ձեռրբակալման հրամանն հիշեց, նախատինքը, աշխատավարձի հետ ստացած «գողության համար» գանձապահին մեղադրող անստորագիր նամակներն հիշեց, հիշեց (սակայն դա երբեք չէր էլ մոռանում), որ վերջին գիշերը հայրն երդվել էր, թե գողը Լուենթալն է: Լուենթալ, Ահարոն, Լուենթալ, գործարանի նախկին կառավարիչ, այժմ՝ տերերից մեկը: Էմման գաղտնիքը պահում էր 1916 թվականից: Ոչ ոքի չէր հայտնել, անգամ իր ամենամտերիմ ընկերուհուն՝ Էլզա Ուրշտայնին: Գուցե խուսափում էր սովորական թերահավատությունից, գուցե հավատացած էր, որ այդ գաղտնիքը կապ էր իր և հոր միջև: Լուենթալը չգիտեր, որ Էմման գիտեր այդ պատմությունը: Եվ այդ աննշան դեպքը Էմմա Ցունցին տալիս էր իշխանության զգացողություն: Այդ գիշեր Էմման չքնեց, և երբ արշալույսը ուրվագծեց պատուհանի ուղղանկյունին, նրա ծրագիրն արդեն պատրաստ էր: Էմման ցանկացավ, որ այդ օրը, որն անվերջանալի թվաց, մյուսների պես լիներ: Գործարանում գործադուլ էր պատրաստվում: Էմման, ինչպես միշտ, դեմ էր ամեն տեսակ բռնությունների: Աշխատանքից հետո, ժամը վեցին Էլզայի հետ գնաց մարզարան և լողավազան ունեցող կանանց ակումբ: Արձանագրվեցին, պարտադրված կրկնեց և տառ առ տառ արտասանեց անունն ու ազգանունը, ժպտաց ստուգումը մեկնաբանող անմակարդակ կատակներին: Էլզայի և Ֆրանֆուսների փոքրի հետ կիրակնօրյա ծրագրի համար ընտրվելիք կինոսրահի մասին վիճեց: Հետո տղամարդկանց մասին խոսեցին, և Էմմայի լռությունը բնական էր: Ապրիլին լրանում էր նրա տասնինը տարին, սակայն տղամարդիկ նրան դեռ գրեթե հիվանդագին երկյուղ էին պատճառում… Վերադարձին սուպ ու բանջարեղեն պատրաստեց, շուտ ընթրեց, անկողին մտավ և ինքն իրեն պարտադրեց քնել: Այդպես տաժանելի և սովորական անցավ ուրբաթ տասնչորսը՝ նախօրյակը: Շաբաթ օրն անհամբերությունն արթնացրեց նրան: Անհամբերությունը և ոչ թե անհանգստությունը, և վերջապես այդ օրն ապրելու յուրահատուկ հանգստությունը: Այլևս հարկավոր չէր ոչ նյութել, ոչ էլ երևակայել՝ մի քանի ժամ հետո վրա կհասներ դեպքերի բնական ընթացքը: «Լա Պրենսայում» կարդաց, որ Մալմյոյի «Նորդստյառնոն»-ը խարիսխ էր բարձրացնելու հենց այդ գիշեր. Զանգահարեց Լուենթալին, ասաց, որ ուզում է գործադուլի մասին ինչ-որ բան հաղորդել և խոսք տվեց մթնելուն պես հանդիպել: Ձայնը դողում էր. դողը համապատասխանում էր նյութած դավին: Այդ առավոտ հիշատակի արժանի ոչ մի այլ դեպք չպատահեց: Էմման աշխատեց մինչև ժամը տասներկուսը և Էլզայի ու Պեռլա Քրանֆուսի հետ ճշտեց կիրակնօրյա զբոսանքի մանրամասները: Ճաշելուց հետո պառկեց և աչքերը փակ վերհիշեց նյութած ծրագիրը: Մտածեց, որ վերջին փուլը առաջինից պակաս սարսափելի էր լինելու, և ինքը հաղթանակի ու արդարության համն էր զգալու: Հանկարծ տագնապած վեր կացավ և վազեց դեպի պահարանի դարակը: Բացեց, Միլտոն Սիլսի նկարի տակ, այնտեղ, ուր թողել էր նախանցյալ գիշեր՝ Ֆաինի ուղարկած նամակն էր: Ոչ ոք չէր կարող տեսած լինել, կարդաց և պատռեց: Ճշմարտանման պատմել այդ երեկոյի դեպքերը դժվար և գուցե անհիմն լինի: Դժոխային ապրումների հատկանիշներից մեկը անիրականն է, հատկանիշ, որ կարծես թեթևացնում է նրա սարսափները, գուցե և՝ սաստկացնում: Ինչպե՞ս հավանականություն հաղորդել մի գործողության, որին գրեթե չհավատաց կատարողն անգամ, ինչպե՞ս վերականգնել այդ հակիրճ քաոսը, որ այսօր Էմմա Ցունցի հիշողությունը նզովում և խառնում է: Էմման ապրում է Ալմագրո թաղամասի Լինիերս փողոցում. ստույգ է, որ այդ երեկո նավահանգիստ գնաց: գուցե վատահամբավ Պասեո դե Խուլիոյում ինքն իրեն լույսերի մեջ ողողված հայելիներում բազմապատկված տեսավ, սովյալ աչքերում մերկացավ, թեև ավելի տրամաբանական է մտածել, որ սկզբում անտարբեր ոհմակի աչքերի առաջ թափառեց աննկատ… Երկու, թե երեք բարեր մտավ, տեսավ այնտեղի կանանց սովորական առօրյան կամ ամենևին էլ ոչ սովորական հնարամտությունները: Վերջապես գտավ «Նորդստյառնոնի» մարդկանց: Խուսափեց մի երիտասարդից՝ նա կարող էր քնքշություն ներշնչել, նախընտրեց ուրիշին, որ իրենից ավելի կարճահասակ էր, բռի, որպեսզի չթուլանար աղջկական սարսափը: Տղամարդու հետ կանգ առան մի դռան առաջ, անցան կիսամութ միջանքցքով, հետո բարձրացան ծուռումուռ աստիճաններով, անցան մի դահլիճ (Ուր Լանուսի իրենց տան պես վարագույրներ ու ցուցափեղկ կային), հետո անցավ մի նոր միջանցքով, իսկ հետո մի դուռ փակվեց: Օրհասական դեպքերը ժամանակից դուրս են, քանի որ նրանց մեջ կամ անմիջական անցյալը կտրված է ապագայից, կամ էլ նրա բաղկացուցիչ մասերը կարծես զուրկ են հաջորդականությունից: Ժամանակից դուրս այդ ժամանակում, սարսափելի անկապ զգացմունքների այդ ապշահար անկարգության մեջ արդյոք Էմմա Ցունցը գեթ մեկ անգամ մտածե՞ց հանգուցյալի մասին, որն իր այդ զոհաբերության պատճառն էր: Ինձ թվում է, որ այնուամենայնիվ մեկ անգամ մտածեց, և այդ պահին վտանգվեց նրա հուսահատ նպատակի իրագործումը: Մտածեց (չկարողացավ չմտածել), որ հայրն իր մորն արել էր այդ սոսկալի բանը, ինչ հիմա իրեն էին անում: Մտածեց թույլ զարմանքով և անմիջապես պաշտպանվեց գլխապտույտով: Տղամարդը շվեդ կամ ֆին էր, իսպաներեն չէր խոսում և ընդամենը Էմմայի համար գործիք էր, ինչպես ինքը նրա համար, սակայն Էմման ծառայեց հաճույքին, իսկ տղամարդը՝ արդարությանը: Երբ Էմման մենակ մնաց, անմիջապես չբացեց աչքերը: Լուսամփոփի սեղանի վրա տղամարդու թողած փողերն էին, Էմման վեր կացավ և անմիջապես պատռեց, ինչպես դրանից առաջ նամակն էր պատռել: Դրամ պատռելը նույնքան ամբարշտություն է, ինչպես հաց նետելը: Էմման անմիջապես զղջաց: Ամբարտավանությո՜ւն, և այդպիսի օր… Սարսափն անցավ մարմնի տանջանքի և զզվանքի մեջ: Զզվանքն ու տանջանքը կաշկանդում էին, բայց Էմման դանդաղորեն վեր կացավ և հագնվեց: Սենյակում վառ գույներն անհետացել էին, մայրամուտի վերջին շողը ծանրանում էր: Էմման կարողացավ աննկատ դուրս գալ, խաչմերուկում արևմուտք գնացող մի ավտոբուս բարձրացավ: Իր ծրագրի համաձայն առջևի նստարաններից մեկն ընտրեց, որպեսզի դեմքը չտեսնեին: Փողոցների միապաղաղ անցուդարձում գուցե հաճույքով ստուգեց, որ կատարվածն իր մեջ ոչինչ չէր փչացրել: Անցավ խուլ թաղամասերով, տեսավ և մոռացավ անմիջապես, իջավ Ուառնեսի փողոցներից մեկում: Գուցե տարօրինակ թվա, բայց հոգնությունը նրան ուժ էր տալիս, քանի որ պարտադրում էր արկածի մանրամասնությունների վրա կենտրոնանալ և ոչ թե թափանցել գործի բնույթի և հետևանքների մեջ: Ահարոն Լոուենթալը ընդհանուր կարծիքով լուրջ մարդու համբավ ուներ, իսկ իր մի քանի մտերիմները նրան ժլատ էին համարում: Ապրում էր մենակ, գործարանի վերնահարկում: Հաստատված խուլ արվարձանում՝ նա վախենում էր գողերից, գործարանի բակում մի մեծ շուն կար, իսկ գրասեղանի դարակում, որ ոչ ոքի համար նորություն չէր, ատրճանակ: Անցյալ տարի պատշաճ սուգով լացել էր կնոջ հանկարծակի մահը, կինը՝ Գաուս աղջկական ազգանվամբ, հետը լավ օժիտ էր բերել, իսկ նրա իսկական կիրքը դրամն էր: Ներքին ափսոսանքով նա գիտակցում էր, որ ավելի ունակ է այն պահպանելու, քան թե շահելու համար: Շատ կրոնասեր էր, նրան թվում էր, թե Տիրոջ հետ գաղտնի մի պայմանագիր ունի, Տերն իր ջերմեռանդության և աղոթքների փոխարեն իրեն ազատում է բարիք գործելուց: Ճաղատ, մեծամարմին, սգազգեստ, մուգ քթակնոցով և շեկ մորուքով՝ պատուհանի մոտ կանգնած սպասում էր բանվորուհի Ցունցի գաղտնի տեղեկությանը: Պատուհանից տեսավ, երբ նա հրում էր ցանկապատի դռնակը (որն ինքը հատկապես կիսաբաց էր թողել), տեսավ նրա անցնելը մութ բակով, շան հաչոցից վախենալը: Էմմայի շուրթերը ցածրաձայն աղոթողի շուրթերի էին նման, հոգնած կրկնում էին այն դատավճիռը, որ պարոն Լոուենթալը պետք է լսեր մեռնելուց առաջ: Դեպքերը չկատարվեցին Էմմա Ցունցի կանխատեսածի պես: Նախորդ արշալույսից սկսած՝ արդեն մի քանի անգամ երազել էր ինքն իրեն տեսնել ատրճանակը չդողացող ձեռքին, թշվառին իր ստոր մեղքը խոստովանել ստիպելիս և երևան հանելով իր անվեհեր հնարքը՝ թույլ տալ, որ Աստծո արդարությունը հաղթեր մարդկային արդարությունը: (Չէր ուզում պատժվել՝ ոչ թե պատժից վախենալով, այլ ինքն իրեն Արդարության գործիք համարելով): Հետո կրծքի կենտրոնում մի միակ կրակոց վերջ կտար Լոուենթալի կյանքին: Սակայն դեպքերն այդպես չընթացան: Էմման, Ահարոն Լոուենթալի դիմաց կանգնած, զգաց ոչ թե հոր վրեժն առնելու, այլ դրա համար իր կրած անարգանքը հատուցելու ստիպողականությունը: Ջանադրաբար նախապատրաստած այդ մանրակրկիտ անպատվությունից հետո չէր կարող չսպանել նրան: Ոչ էլ ձևեր թափելու ժամանակ ուներ: Երկչոտ նստած աթոռին, Էմման ներողություն խնդրեց Լոուենթալից և (ինչպես վայել է մատնիչին) հիշեց հավատարմության պարտականությունները, արտասանեց մի քանի անուն, մի քանիսինն ակնարկեց և կարծես երկյուղից հաղթված՝ ձայնը կտրեց: Լոուենթալը դուրս եկավ մի գավաթ ջուր բերելու: Երբ նա՝ հուզմունքի այդպիսի չափազանցությունների հանդեպ ընդհանրապես թերահավատ, բայց այս անգամ ներողամիտ, վերադարձավ ճաշասենյակից, Էմման արդեն գրասեղանի դարակից հանել էր ծանր ատրճանակը: Երկու անգամ սեղմեց բլթակը: Ահագին մարմինը, կարծես կրակոցներն ու ծուխը կոտրել էին այն, վայր ընկավ, գավաթը փշրվեց, դեմքը Էմմային զարմացած ու զայրացած, դեմքի բերանը հայհոյեց իսպաներեն ու երբրայերեն. Էմման նորից կրակեց: Բակում կապած շունը հաչեց, և հանկարծակի արյունը դուրս ժայթքեց լպիրշ շուրթերից ու կեղտոտեց մորուքն ու զգեստը: Էմման սկսեց իր նախատեսած մեղադրականը. («Հորս վրեժն եմ առնում և ինձ չեն կարող պատժել…»), բայց չավարտեց, պարոն Լոուենթալն արդեն մեռած էր: Էմման այդպես էլ երբեք չիմացավ, թե արդյոք նա հասցրեց հասկանալ: Հաչոցները հիշեցրին, որ դեռ հանգստանալու ժամանակը չէ: Խառնեց բազմոցը, արձակեց դիակի բաճկոնի կոճակները, հանեց արյունոտած քթակնոցը և դրեց պահարանի վրա: Հետո վերցրեց հեռախոսն ու կրկնեց այն, ինչ այս ու այլ բառերով կրկնելու էր բազում անգամներ: Անհավատալի մի բան է կատարվել… Պարոն Լոուենթալն ինձ իր մոտ կանչեց գործադուլի պատրվակով… Անարգեց, սպանեցի… Պատմությունն իսկապես անհավատալի էր, սակայն բոլորն էլ ընդունեցին, քանի որ առարկայորեն ճշմարտացի էր: Ճշմարտացի էր Էմմա Ցունցի տոնը, ճշմարտացի էր ամոթխածությունը, ճշմարտացի էր ատելությունը: Ճշմարտացի էր նաև կատարված անարգանքը, միայն թե կեղծ էին հանգամանքները, ժամը և մեկ կամ երկու հատուկ անուն:        Թարգմանությունը իսպաներենից՝ Հովհաննես Բոդուկյանի Տես նաև Մեռյալը, Հարավը և Աստվածաբանները 
Սպասելով  ու  խուսափելով  քանի  տարի —  և  հիմա  թշնամին  իմ  տանն  էր :  Պատուհանից  տեսա  դժվարությամբ  բարձրանում  էր  լանջի  անհարթ  ճանապարհով :  Ձեռնափայտով  էր  մի  դողդոջուն  ձեռնափայտ ,  որը  նրա  պառաված  ձեռքերում  գայիսոն  մնալով՝  չէր  կարող  զենք  դառնալ :  Սպասածս  դռան  մեղմ  թակոցը  դժվար  ընկալեցի :  Տրտում  հայացք  նետեցի  ձեռագրերիս  անավարտ  սևագրությանն  ու  Արտեմիդորոյի  երազների  մասին  տրակտատին ,  որն  այդտեղ  բավական  անհեթեթ  էր ,  եթե  նկատի  առնենք ,  որ  ես  հունարեն  չգիտեմ : Մտածեցի՝  ևս  մի  կորած  օր :  Բանալին  չարչարեց  ինձ :  Վախենում  էի ,  թե  կընկներ ,  բայց  մի  քանի  անվստահ  քայլ  անելով  թողեց  գայիսոնը ,  որը  ես  այլևս  չտեսա  և  ուժասպառ  ընկավ  իմ  անկողնուն :  Քա՜նի  անգամ  էի  տագնապներիս  մեջ  երևակայել  նրա  դեմքը ,  բայց  միայն  հիմա  նկատեցի ,  որ  շատ  նման  էր  Լինկոլնի  վերջին  դիմանկարին :  Մոտավորապես  երեկոյան  ժամը  չորսն  էր : Դեմքս  մոտեցրի ,  որ  կարողանար  ինձ  լսել : —  Ամեն  մեկս  կարծում  ենք ,  թե  միայն  մեզ  համար  են  տարիներն  անցնում ,  բայց  ուրիշների  համար  էլ  են  անցնում ,—  ասացի ,—  Վերջապես  այստեղ  հանդիպեցինք  և  անցյալում  պատահածն  իմաստ  չունի : Մինչ  ես  խոսում  էի  նա  արձակել  էր  վերարկուի  կոճակները :  Աջ  ձեռքը  բաճկոնի  գրպանում  էր :  Մի  բան  էր  ինձ  ցույց  տալիս  և  ես  հասկացա ,  որ  ատրճանակ  է : Այդ  ժամանակ  հաստատուն  ձայնով  ասաց . —  Տուն  մտնելու  համար  եմ  Ձեր  խղճին  դիմել ,  իսկ  հիմա  իմն  եք  և  գթասիրտ  չեմ  լինի : Փորձեցի  մեկ - երկու  բառ  ասել :  Ուժեղ  մարդ  չեմ  և  ինձ  կարող  էին  փրկել  միայն  բառերը :  Ասացի . —  Երբևէ  մի  երեխայի  եմ  ծեծել ,  բայց  Դուք  հիմա  այդ  երեխան  չեք ,  ոչ  էլ  ես  եմ  այն  անմիտը :  Բացի  այդ ,  վրեժը  ոչ  պակաս  անիմաստություն  ու  հպարտություն  է ,  քան  ներումը —  Հենց  դրա  համար  էլ ,—  պատասխանեց  նա ,—  որ  ես  այլևս  այն  երեխան  չեմ  պետք  է  Ձեզ  սպանեմ :  Դա  ոչ  թե  վրեժ  է ,  այլ  արդարություն  Ձեր  պւստճառաբանությունները ,  Բորխես ,  Ձեր  սարսափի  արտահայտություններն  են :  Դուք  այլևս  ոչինչ  չեք  կարող  անել : —  Այնուամենայնիվ  մի  բան  կարող  եմ  անել ,—  պատասխանեցի  ես : —  Ի՞նչ ,—  հարցրեց  նա : —  Զարթնել : Ես  այդպես  էլ  արեցի : Տես նաև Բաբելոնյան գրադարան, Երկու արքաներն ու երկու լաբիրինթոսները և Աստծո գրերը 
-Որքա՞ն ժամանակ է այստեղ ես: - Մի օր կամ օրվա մի մասը Ղուրան, 2, 261   Տասնիննին իշխանությունները մի մատնագիր ստացան, նույն օրը երեկոյան Յարոմիր Հլադիկը ձերբակալվեց: Նրան Վլտավայի հակառակ ափին գտնվող վարակազերծ և սպիտակեցված մի զորանոց ուղեկցեցին: Նա գեստապոյի ներկայացրած մեղադրանքի ոչ մի կետը չկարողացավ հերքել. նրա մայրական ազգանունը Յարոսլավսկի էր, նրա արյունը հրեական էր, Բյոմեի մասին աշխատանքը հրեական քարոզչություն էր, ստորագրությունը ամփոփում էր Anschluss-ի դեմ ուղղված բողոքագրի ցանկը: 1928 թվականին «Herman Barnsdorf» հրատարակչության համար թարգմանել էր «Sapher Yazirah»-ը: Հրատարակչությունը ավետարանի մեջ չափազանցրել էր թարգմանչի համբավը, այդ քարտարանը թերթել էր այն աստիճանավորներից մեկը, որի ձեռքում էր Հլադիկի բախտը՝ Յուլիուս Ռոթը: Չկա մարդ, որ իր մասնագիտությունից դուրս դյուրահավատ չլինի, գոթական տառերով գրված մեկ թե երկու ածականներ բավարար եղան, որպեսզի Յուլիուս Ռոթը ընդուներ Հլադիկի հեղինակությունը և թելադրեր նրա մահվան դատավճիռը pour encourager les autres: Գնդակահարությունը տեղի էր ունենալու ամսի քսանիննի առավոտյան ժամը իննին: Այդ ուշացման պատճառը (որի կարևորությունը հետո կնկատի ընթերցողը) բույսերի և մոլորակների անկիրք ու անշտապ գործելու վարչական ցանկությունն էր: Հլադիկի առաջին զգացածը մերկ սարսափն էր: Մտածեց, որ կախաղանը, գլխատումը կամ մորթվելը չէին ահաբեկի իրեն, բայց գնդակահարությամբ մեռնելն անտանելի էր: Զուր կրկնեց, թե երկյուղալին ոչ թե կոնկրետ հանգամանքներն են, այլ մեռնելու ընդհանուր և անբիծ գործողությունը: Առանց հոգնելու երևակայում էր այդ հանգամանքները, անհեթեթորեն փորձում էր սպառել բոլոր տարբերակները: Անընդհատ գուշակում էր դատի ելքը՝ անքուն արշալույսից սկսած մինչև խորհրդավոր գնդակահարությունը: Մինչև Յուլիուս Ռոթի կողմից սահմանված օրը նույնիսկ երկրաչափությունն հոգնեցնող անկյուններ և ձևեր ունեցող տարբեր բակերում, տարբեր զինախմբերի՝ մերթ շատ հեռվից, մերթ շատ մոտիկից արձակված կրակոցներից հարյուրավոր մահերով մահացավ: Այդ երևակայական գնդակահարումներն ընդունում էր իրական սարսափով (գուցե իրական քաջությամբ), յուրաքանչյուր փորձ տևում էր մի քանի վայրկյան: Երբ շրջանն ավարտվում էր, Յարոմիրն անվերջանալիորեն վերադառնում էր մահվան դողդոջ նախօրյակը: Հետո մտածելով, որ իրականությունն ընդհանրապես չի համապատասխանում գուշակումներին, չարամիտ տրամաբանությամբ երզրակացրեց, որ պատահական մանրամասները նախագուշակելը նշանակում է արգելել դրանց իրականացումը: Հավատարիմ այդ թույլ դյութանքին, հնարում էր (որպեսզի չկատարվեին), դաժան դրվագներ, բնականաբար, վերջում վախեցավ, որ այդ դրվագները կարող է մարգարեական լինեն: Գիշերները, ընկճված, փորձում էր ինչ-որ ձևով հաստատվել փախչող ժամանակի մեջ: Գիտեր, որ ժամանակը սլանում է դեպի քսանիննի արշալույսը և բարձրաձայն տրամաբանում էր. հիմա քսաներկուսի գիշերն է, այս գիշեր (ու ևս վեց գիշեր) ես անխոցելի եմ, անմահ: Կարծում էր, որ երազի գիշերները խորունկ ու մութ արվարձաններ են, ուր հնարավոր էր սուզվել: Մեկ-մեկ անհամբերությամբ տենչում էր վերջնական գնդակահարություն, որ վատ թե լավ՝ իրեն ազատելու էր երևակայելու ունայն զբաղմունքից: Քսանութին, երբ վերջին մայրամուտը փայլատակում էր բարձր ճաղերի վրա, այդ նեղմիտ նկատառումներից նրան շեղեց իր «Թշնամիները» դրամայի պատկերը:  Հլադիկն արդեն քառասուն անց էր: Մի քանի բարեկամներից և բազում սովորություններից բացի՝ նրա կյանքն ամբողջացնում էր գրականության պրոբլեմատիկ զբաղմունքը, բոլոր գրողների պես մյուսների արժանիքները չափում էր իրենց իսկ կատարածով,  բայց ուզում էր, որ իրենը չափեին իր մտածածով ու ծրագրածով: Նրա հրատարակած բոլոր գրքերն այժմ նրա մեջ անբավարարություն էին ծնում: Բյոմեի, Իբն Էզրայի և Ֆլադդիի ստեղծագործությունների քննության մեջ այժմ հիմնականում տեսնում էր ջանասիրություն, «Sepher Yazirah»-ի թարգմանության մեջ՝ անփութություն, ծուլություն և անճշտություններ: Գուցե պակաս թերի էր համարում «Հավերժության արդարացումը», որի առաջին հատորը պատմում էր մարդկանց հնարած բոլոր հավերժությունների մասին՝ սկսած Պարմենիդեսի անշարժ գոյից մինչև Հինտոնի փոխվելու հնարավորություն ունեցող անցյալը, երկրորդը (Ֆրենսիս Բրեդլիի հետ) հերքում է, թե տիեզերքի բոլոր դեպքերը ժամանակային կարգ են կազմում: Պնդում էր, որ մարդու հնարավոր փորձերի քանակն անսահման չէ, և որ մի «կրկնությունը» բավական է ժամանակի կեղծ լինելը փաստելու համար… Դժբախտաբար նույն կեղծիքով են վարակված այդ կեղծիքն ապացուցող փաստերը, որոնց հաճախ շինծու զարմանքով անդրադառնում էր Հլադիկը: Մի շարք էքսպրեսիոնիստական բանաստեղծություններ էլ էր գրել, որոնք, ավաղ, ի զարմանս բանաստեղծի, հրատարակվեցին 1924 թվականին մի անթոլոգիայում ու հետագա անթոլոգիաներից և ոչ մեկից դուրս չմնացին: Այս ամբողջ կեղծ ու տկար անցյալը Հլադիկն ուզում էր քավել «Թշնամիները» չափածո դրամայով: (Հլադիկը շեփորում էր չափածոն, քանի որ սա թույլ էր տալիս, որ հանդիսատեսը մոռանա իր մտացածին լինելը՝ արվեստի պայմանը): Այս դրաման պահպանում էր ժամանակի, տեղի և գործողության միասնությունը, դեպքերը կատարվում էին տասնիններորդ դարի վերջին երեկոներից մեկի ժամանակ Hardcany-ում, բարոն Rochmerstadt-ի գրադարանում: Առաջին գործողության առաջին տեսարանում մի անծանոթ այցելում է Rochmerstadt-ին: (Ժամացույցի զանգակները հնչեցնում են ժամը յոթը, վերջալույսը փայլեցնում է ապակիները, օդում հնչում է հունգարական կրքոտ ու ծանոթ մի մեղեդի): Այս տեսարանին հետևում են ուրիշները, Rochmerstadt-ը չի ճանաչում իրեն ձանձրացնող մարդկանց, բայց նրան թվում է, թե ինչ-որ տեղ տեսել է նրանց, գուցե երազում: Բոլորը բացահայտ շողոքորթում են նրան, բայց պարզվում է՝ սկզբում՝ միայն դրամայի հանդիսականների համար, հետո՝ հենց բարոնի, որ սրանք գաղտնի թշնամիներ են, որոնք հավաքվել են իրեն կործանելու համար:  Rochmerstadt-ը կարողանում է կասեցնել կամ հեգնել նրանց բոլոր մեքենայությունները: Երկխոսության ժամանակ հիշատակում են բարոնի նշանածին՝ Julia de Weidenau-ին և ոմն Յարոսլավ Քուբինի, որը ինչ-որ ժամանակ աղջկան զզվեցրել էր իր սիրով: Այդ Քուբինը այժմ գժվել և ինքն իրեն Rochmerstadt է համարում… Վտանգի հնարավորությունը մեծանում է.  Rochmerstadt-ը երկրորդ գործողության ընթացքում պարտադրված սպանում է դավադիրներից մեկին: Սկսվում է երրորդ գործողությունը՝ վերջինը: Աստիճանաբար շատանում են անհեթեթությունները՝ բեմ են վերադառնում այնպիսի դերակատարներ, որոնք կարծես մինչ այդ դուրս էին մնացել հանգույցից. մի պահ  Rochmerstadt-ի սպանած մարդն էլ է վերադառնում: Մեկն ակնարկում է, որ դեռ չի իրիկնացել. ժամացույցի զանգակները խփում են ժամը յոթը, վերևի ապակիներում փայլփլում է մայրամուտի արևը. օդի մեջ հնչում է հունգարական հայտնի և կրքոտ մի մեղեդի: Երևում է առաջին հյուրը ու կրկնում առաջին գործողության առաջին տեսարանի խոսքերը: Rochmerstadt-ը խոսում է առանց զարմանքի, հանդիսատեսն հասկանում է, որ Rochmerstadt-ը հենց թշվառ Յարոսլավ Քուբինն է: Դրամա տեղի չի ունեցել, այն ընդամենը Քուբինի հավերժորեն ապրած և վերապրած շրջանաձև ցնորքն է: Հլադիկը երբեք ինքն իրեն չէր հարցրել, թե այդ կրկնվող սխալների կատակերգական ողբերգությունը արդյոք գլուխգործոց է, թե դատավարություն, պատահականությունների շարան, թե խորազնին ու հետևողական գործ: «Իմ նկարագրած սյուժեի սահմաններում նախազգում էի թերությունները քողարկելու և արժանիքները հաստատելու անհաջող հնարքը, որ հաստատում էր նաև (գոնե սիմվոլիկ) կյանքի հիմնական դրվագները պահպանելու հնարավորությունը»: Արդեն ավարտվել էր առաջին գործողությունը ու երրորդի մի քանի տեսարանները: Ստեղծագործության չափածո լինելը նրան թույլ էր տալիս, առանց ձեռագիրն աչքի առաջ ունենալու, հաճախակի քննել ու ստուգել հեքզամետրերը: Մտածում էր, որ դեռ պակասում է երկու գործողություն, և որ շուտով մեռնելու է: Մթության մեջ խոսեց Աստծո հետ. Եթե իսկապես գոյություն ունեմ, եթե քո կրկնություններից և վրիպումներից մեկը չեմ, ապա գոյություն ունեմ որպես «Թշնամիների» հեղինակ, այդ դրաման ավարտելու համար, որ կարող է արդարացնել և՛ ինձ, և՛ քեզ, ինձ հարկավոր է ևս մի տարի: Դու, որ դարերի և ժամանակի տերն ես, տուր ինձ այդ օրերը: Վերջին գիշերն էր, բայց տասը րոպե անց պղտոր ջրի պես նրան համակեց քունը: Լուսադեմին երազում տեսավ, որ ինքը թաքնվել է Կլեմենտինումի գրադարանի գավիթներից մեկում: Սև ակնոց դրած գրադարանի մի աշխատող հարցրեց. Ի՞նչ եք որոնում: Հլադիկը պատասխանեց. Աստծուն եմ որոնում: Գրադարանի աշխատողն ասաց. Աստված Կլեմենտինումի չորս հարյուր հազար հատորներից մեկի էջերի տառերից մեկում է: Իմ ծնողներն ու ծնողներիս ծնողներն արդեն որոնել են այդ տառը, ես որոնելով եմ կուրացել: Հանեց ակնոցը, ու Հլադիկը տեսավ նրա մեռած աչքերը: Ինչ-որ քարտեզագիրք վերադարձնելու համար ներս մտավ մի ընթերցող: Այս քարտեզագիրքն անպետք է, ասաց և հանձնեց Հլադիկին: Սա բացեց քարտեզագիրքը ու Հնդկաստանը պատկերող մի հիասքանչ քարտեզ տեսավ:  Հանկարծակիորեն վստահ՝ ձեռքը հպեց փոքրիկ տառերից մեկին: Համատարած մի ձայն լսվեց: Գործիդ համար անհրաժեշտ ժամանակը պարգևված է: Այստեղ Հլադիկն արթնացավ: Հիշեց, որ մարդկանց երազները պատկանում են Աստծուն, և որ Մայմոնիդեսը գրել է, թե աստվածային են երազի այն բառերը, որ տարբերակված ու հստակ են, և հնարավոր չէ տեսնել, թե ով է արտասանել այդ բառերը: Հագնվեց, խուց մտան երկու զինվորներ և հրամայեցին հետևել իրենց:  Դռան մյուս կողմում Հլադիկը ենթադրել էր անցումների, աստիճանների և տաղավարների լաբիրինթոս: Իրականությունը ավելի համեստ էր, երկաթյա միակ աստիճանով իջավ ետնաբակ: Զինվորները՝ մի քանիսը չկոճկված համազգեստներով, տնտղում և վիճում էին մի մոտոցիկլետի համար: Տասնապետը նայեց ժամացույցին՝ ութն անց քառասունչորս էր: Պետք է սպասեին, մինչև ժամը ինը: Հլադիկը, իրեն առավելապես աննշան, քան դժբախտ զգալով, փայտերի մի կույտի վրա նստեց: Նկատեց, որ զինվորների հայացքները խուսափում  էին իրենից: Սպասումը թեթևացնելու համար տասնապետը ծխախոտ հյուրասիրեց: Հլադիկը չէր ծխում, բայց քաղաքավարությունից կամ համեստությունից դրդված՝ ընդունեց: Վառելու ժամանակ զգաց, որ ձեռքերը դողում են: Երկինքն ամպոտեց, զինվորները խոսում էին ցածրաձայն, կարծես իրեն արդեն մեռած էին համարում: Ապարդյուն փորձեց հիշել այն կնոջը, որի խորհրդանիշն էր Julia Weidenau-ն: Կազմվեց կրակողների ջոկատը, պատրաստվեց: Հլադիկը, կանգնած զորանոցի պատի տակ՝ սպասեց կրակոցին: Մեկը վախ հայտնեց, թե պատը կարող է արյունոտվել, ուստի գերուն հրամայվեց, որ մի քանի քայլ առաջ շարժվի: Հլադիկն անհեթեթորեն հիշեց լուսանկարիչների նախապատրաստական շարժումները: Անձրևի ծանր մի կաթիլ ընկավ նրա քունքին և դանդաղորեն գլորվեց այտով. տասնապետն արձակեց վերջին հրամանը: Ֆիզիկական տիեզերքը կանգ առավ: Զենքերն ուղղված էին Հլադիկի վրա, բայց այն մարդիկ, որոնք պետք է սպանեին նրան, անշարժացել էին: Տասնապետի ձեռքը հավերժացնում էր անավարտ մի շարժում: Բակի սալահատակներից մեկի վրա արտացոլվում էր մեղվի անշարժ ստվերը: Ասես նկարի մեջ՝ քամին կանգ էր առել: Հլադիկը փորձեց գոռալ, շշնջալ, ձեռքերը շարժել: Անմիջապես հասկացավ, որ կաթվածահար է: Ընդարմացած աշխարհից ոչ մի շշուկ չէր հասնում: Մտածեց՝ դժոխքում եմ, մեռած եմ: Մտածեց՝ գժվել եմ: Մտածեց՝ ժամանակը կանգ է առել: Հետո մտածեց, որ այդ դեպքում կանգ կառներ նաև իր միտքը: Փորձեց (առանց շրթունքները շարժելու) կրկնել Վերգիլիուսի խորհրդավոր չորրորդ էկլոգը: Մտածեց, որ արդեն ետ քաշված զինվորների հետ էլ է նույնը կատարված՝ ուզեցավ հարցնել նրանց: Նրան զարմանք պատճառեց այն, որ այդքան երկար անշարժությունը գլխապտույտ չառաջացրեց, և որ հոգնություն էլ չզգաց: Անորոշ ժամանակից հետո քնեց: Երբ արթնացավ, աշխարհը դեռ անշարժ էր ու խուլ: Նրա այտին դեռ կանգ էր առել ջրի կաթիլը, բակում՝ մեղվի ստվերը, կանգ էր առել նաև իր նետած ծխախոտի ծուխը: Դեռ մի օր էլ պիտի անցներ, մինչև Հլադիկը հասկանար. Հլադիկն Աստծուց մի տարի էր խնդրել իր գործն ավարտելու համար, Աստծու ամենակարողությունը պարգևում էր այդ տարին: Աստված նրա համար գործադրում էր խորհրդավոր մի հրաշք՝ ինքն սպանվելու էր նախատեսված ժամին և գերմանական փամփուշտով, սակայն իր մտքում հրամանի և կատարման միջև անցնելու էր մի ամբողջ տարի: Զարմանքից անցավ ապշանքին՝ ապշանքից՝ համակերպվածության: Հիշողությունից բացի այլ փաստ չուներ. Յուրաքանչյուր հեքզամետրի վերհիշումը նրան պատճառում էր մի այնպիսի հաճելի խստություն, որի բարիք լինելու մասին կասկածել անգամ չեն կարող նրանք, ովքեր մոռանում կամ հանդգնում են մանրուք թվացող հատվածներ ավելացնել: Չաշխատեց ոչ ապագայի, ոչ էլ Աստծո համար, որի գրական ճաշակի մասին գաղափար չուներ: Մանրակրկիտ, անշարժ, գաղտնի, ժամանակի ընթացքում հնարեց իր անտեսանելի ու կատարյալ լաբիրինթոսը: Երրորդ գործողությունը վերսկսվեց երկու անգամ: Ջնջեց մի քանի շատ ակնառու խորհրդանիշներ՝ կրկնվող զանգակներն ու մեղեդին: Ոչ մի հանգամանք նրան չէր խանգարում: Դուրս թողեց, հապավեց, ընդարձակեց, որոշ տեղերում էլ նախընտրեց սկզբնական տարբերակը: Սկսեց սիրել բակը, զորանոցը, իր դիմաց գտնվող զինվորներից մեկի դեմքը փոխեց Rochmerstadt-ի կերպարի իր պատկերացումը: Հայտնաբերեց, որ Ֆլոբերին մտահոգող տխրահռչակ տարաձայնությունները զուտ տեսողական սնահավատություններ են՝ գրավոր և ոչ թե բանավոր խոսքի թուլություններ ու խանգարումներ… Դրաման ավարտել էր, նրան մնում էր ճշտել մի միակ մակդիր: Գտավ, ջրի կաթիլը սահեց այտն ի վար: Գոռաց, շուռ տվեց երեսը, կրակոցը տապալեց նրան: Յարոմիր Հլադիկը մահացավ մարտի քսանիննին, առավոտյան, ժամը ինն անց երկու րոպեին: Տես նաև Աստծո գրերը, Աստերիոնի տունը և Ակուտագավա Րյունոսկե 
1871 թվականին Բուենոս Այրեսի նավահանգիստ հասած մարդու անունը Յոհաննես Դալման էր, նա ավետարանական եկեղեցու հովիվ էր: 1939 թվականին նրա թոռներից մեկը՝ Խուան Դալմանը, Կորդովա փողոցի վրա ընկած մի գրադարանի քարտուղարն էր և ինքն իրեն խորապես արգենտինացի էր համարում: Մեղքերն անտեսող ճակատագիրը կարող է և շատ դաժան լինել ամենաչնչին անզգուշության դեպքում: Դալմանն այդ երեկո ձեռք էր բերել Ուեյլի «Հազար ու մեկ գիշերներ» գրքի անավարտ օրինակը: Հայտնությունն ստուգելու տենչանքով տարված՝ վերելակի չսպասեց և աստիճաններով բարձրացավ: Մթության մեջ ինչ-որ բան, չղջիկ կամ թռչուն, քերծեց նրա ճակատը: Դուռը բացող կնոջ դեմքին սարսափ նկատեց, իսկ ճակատին տարած ձեռքը ամբողջովին արյունոտվեց: Վերքի պատճառը մոռացված, բաց թողնված ու նոր ներկված փեղկի ծայրն էր: Դալմանը դժվարությամբ կարողացավ քնել, բայց լուսադեմին արդեն զարթնեց և այդ պահից սկսած ամեն ինչ նրա մեջ մղձավանջի վերածվեց: Տենդը մաշեց նրան և «Հազար ու մեկ գիշերների» պատկերազարդումները զարդարեցին նրա մղձավանջները: Ընկերներն ու ազգականները այցելում էին և շինծու ժպիտով կրկնում, որ այնքան էլ վատ չէ նրա տեսքը: Դալմանը նրանց լսում էր մի տեսակ անօգ զարմանքով և հիանում այն բանի վրա, որ նրանք չէին հասկանում, որ ինքը արդեն Դժոխքում է: Ութ օրն անցավ ութ դարի պես: Մի երեկո բժշկի հետ մի նոր բժիշկ հայտնվեց, և նրա գլխի ռենտգենանկարը հանելու համար նրան տեղափոխեցին Էկվադոր փողոցի վրա ընկած հիվանդանոցը: Դալմանը մեքենայի մեջ մտածեց, որ իրեն չպատկանող օտար սենյակում վերջապես կկարողանա քնել: Ինքն իրեն երջանիկ ու աշխույժ զգաց. հասնելուն պես մերկացրին, խուզեցին գլուխը, կապեցին մահճակալին, կուրացնելու և գլխապտույտ պատճառելու լուսավորեցին դեմքը, զննեցին, և դիմակավոր մի մարդ սրսկեց նրա թևը: Սրտխառնոցով արթնացավ, վիրակապված, մի խցում, որ ինչ-որ ձևով փոս էր հիշեցնում, և գործողությանն հաջորդող մի քանի օր ու գիշերների ընթացքում կարողացավ հասկանալ, թե դրանից առաջ ընդամենը դժոխքի շեմին է եղել: Այդ ժամանակահատվածում Դալմանը ոտից գլուխ ատեց ինքն իրեն. ատեց իր ինքնությունը, իր մարմնական կարիքները, իր նվաստացումը, ատեց դեմքին փուշ-փուշ ցցված մորուքը: Բուժումներին, որ շատ ցավալի էին, արժանապատվորեն դիմացավ, սակայն երբ վիրաբույժն ասաց, որ արյան վարակով մեռնելուց հազիվ է պրծել, Դալմանն արցունքներով ողբաց իր ճակատագիրը: Մարմնական տառապանքներն ու սարսափելի գիշերների մշտական սպասումը նրան թույլ էին տվել մտածել մահվան պես վերացական մի բանի մասին: Մի ուրիշ օր վիրաբույժն ասաց, որ շուտով կկարողանա Էստանսիա գնալ և այնտեղԱնհավատալիորեն եկավ սպասված օրը: Հարկ է նշել, որ նրան միշտ դուր էին գալիս իրականության համաչափություններն ու թեթևակի անաքրոնիզմները: Դալմանին բերել էին հիվանդանոցի մեքենայով, այժմ էլ հիվանդանոցի մեքենայով տարան մինչև Սահմանադրության հրապարակ: Ամռան հոգեմաշ շոգերից հետո աշնան առաջին զովությունը կարծես մահից և ջերմությունից փրկված ճակատագրի բնական խորհրդանիշը լիներ: Առավոտյան ժամը յոթին քաղաքը դեռ չէր ցրել հինավուրց տան գիշերվա հաղորդած պատկերը, փողոցները կարծես երկար միջանցքներ լինեին, իսկ հրապարակները՝ բակեր: Դալմանը հուզմունքով և հիացմունքով ճանաչեց քաղաքը. տեսնելուց մի քանի վայրկյան առաջ նա հիշում էր խաչմերուկները, ցուցափեղկերը, Բուենոս Այրեսի համեստ ինքնատիպությունը: Նոր օրվա դեղին լույսի տակ Դալմանը վերգտնում էր ամեն ինչ: Բոլորին հայտնի է, որ հարավն սկսվում է Ռիվադավիայից այն կողմ: Դալմանը կրկնում էր, որ այդ սահմանը պայմանական է և որ այդ փողոցն անցնողը մտնում է մի ավելի հաստատուն ու հին աշխարհ: Մեքենայից դուրս՝ նորակառույց շինությունների մեջ առանձնանում էր ցողապատ պատուհանը, զանգակը, դռան կամարը, միջանցքը, հարազատ բակը: Կայարանի սպասասրահում նա իմացավ, որ գնացքի շարժվելուն 30 րոպե է մնում: Հանկարծ հիշեց, որ Բրազիլ փողոցի վրա գտնվող մի սրճարանում (Իրիգոյենի տնից մի քանի մետր հեռավորության վրա) քմահաճ աստվածության պես մարդկանց կողմից իրեն շոյել թույլ տվող մի մեծ կատու կար: Մտավ: Կատուն այնտեղ էր և քնած էր: Սուրճ պատվիրեց, քաղցրացրեց, փորձեց, փորձեց (այդ հաճույքը արգելված էր հիվանդանոցում) և կատվի սև մորթը շոյելով մտածեց, որ հպումը խաբեական է, որ կարծես նրանց ապակի է բաժանում, քանի որ մարդն ապրում է ժամանակի հաջորդականության, իսկ կախարդական կենդանին՝ ներկայի և պահի հավերժության մեջ: Նախավերջին երկաթգծի վրա գնացքն սպասում էր: Դալմանը շրջեց վագոններով ու գտավ գրեթե դատարկ մի վագոն: Ճամպրուկը տեղավորեց ցանցի վրա, երբ գնացքը շարժվեց՝ բացեց ճամպրուկն ու որոշ տատանումներից հետո միջից հանեց «Հազար ու մեկ գիշերներ» գրքի առաջին հատորը: Իր հետ վերցնել այդ գիրքը, որ այնքան սերտորեն էր կապված իր դժբախտության պատմության հետ, նշանակում էր չեզոքացնել այդ դժբախտությունը և միևնույն ժամանակ ուրախալի ու գաղտնի մի մարտահրավեր նետել չարի հուսախաբ ուժերին: Գնացքի պատուհաններում քաղաքը բզկտվում էր արվարձաններով, սկզբում այդ, ապա այգիների ու պարտեզների տեսարանները հետաձգեցին ընթերցումը: Ճիշտն ասած Դալմանը չէր կարողանում կենտրոնանալ գրքի վրա. կախարդված լեռան և ոգու, որ երդվել էր սպանել իր բարերարին, պատմությունները անկասկած հիանալի էին, ինչ խոսք, սակայն ոչ ավելի, քան այս առավոտն ու սեփական գոյության հանգամանքը: Երջանկությունը շեղում էր նրա ուշադրությունը Շահրազադեից և նրա անօգուտ հրաշքներից: Դալմանը փակեց գիրքն ու պարզապես ինքն իրեն թույլ տվեց ապրել: Ճաշը (ինչպես արդեն մանկության անտառներում մոռացված մետաղե փայլփլուն ափսեներով մատուցված սուպը) նոր հաճույք ու երախտապարտ վայելք պատճառեց նրան: Վաղը Էստանիսյում կարթնանամ, մտածում էր ինքն իրեն և ինքը կարծես միաժամանակ երկու հոգի լիներ՝ աշնանային օրվա և հայրենի երկրի միջով առաջացողը, մյուսը՝ հիվանդանոցում հայտնված, բուժական ընթացակարգին ենթարկվող ու հաբեր կուլ տվողը: Գնացքի ընթացքը հավերժորեն դիտող երկար և առանկյունաձև, կավաքարե անսպառ տներ տեսավ, տեսավ ձիավորներ փոշոտ ճանապարհներին, հերկված հողեր, լճեր և կենդանիներ տեսավ, տեսավ երկար ու փայլուն ամպեր, որ կարծես մարմարյա լինեն, և այդ ամբողջը դաշտի երազների պես պատահական էին: Նա կարծես ճանաչում էր ծառերն ու ցանքսերը, սակայն չէր կարող տալ նրանց անունը, քանի որ դաշտային աշխատանքներին վերաբերող իր գիտելիքները չափազանց համեստ էին՝ իր կարոտախտական և գրական գիտելիքների հետ բաղդատած: Երբեմն քնում էր և նրա քունը գնացքի ընթացքի պես ընդմիջվում էր: Կեսօրվա անտանելի սպիտակ արևն իրկնամուտին նախորդող դեղին արևն էր դարձել և շուտով կարմիր կդառնար: Վագոնն էլ էր տարբեր, Սահմանադրության կայարանում կանգնածը չէր այլևս, հարթավայրն ու ժամերը կարծես փոխվել ու փոքրացել էին: Դրսում, վագոնի շարժուն ստվերը երկարաձգվում էր մինչև հորիզոն: Անապական հողը չէր անջրպետվում ո՛չ բնակավայրերով, ո՛չ էլ մարդկային այլ նշաններով: Ամեն ինչ լայնարձակ էր, բայց միևնույն ժամանակ՝ մտերիմ և ինչ-որ ձևով խորհրդավոր: Հաճախ անսահման դաշտում մի ցուլից բացի ուրիշ ոչինչ չէր երևում: Մենությունը կատարյալ էր, գուցե և թշնամական, ու Դալմանի մտքով անցավ, որ ինքը ոչ միայն հարավ, այլև դեպի անցյալ է ճամփորդում: Հսկիչը նրան շեղեց այդ ֆանտաստիկ մտորումներից և տեսնելով նրա տոմսը՝ զգուշացրեց, որ գնացքն այդ կայարանում չէր կանգնելու, այլ Դալմանի համար գրեթե անծանոթ մի այլ կայարանում: (Հսկիչը ինչ-որ լրացուցիչ բացատրություններ տվեց, բայց Դալմանը չուզեց հասկանալ, ոչ էլ անգամ լսել, քանի որ հանգամանքների դասավորությունը նրան չէր հետաքրքրում): Գնացքը դժվարությամբ կանգ առավ ամայի վայրում: Երկաթուղուց այն կողմ կայարանն էր, որ հասարակ հենահարթակից և պատսպարանից բացի ուրիշ ոչինչ չուներ: Փոխադրվելու համար մեքենա չկար, բայց կայարանապետն ասաց, որ մեկ-մեկուկես մղոն հեռավորության վրա գտնվող խանութում գուցե և ճարվի:  Դալմանը քայլարշավը որպես փոքրիկ արկած ընդունեց: Արևն արդեն մայր էր մտել, բայց վառ ու լուռ դաշտը գիշերային խավարի մեջ ջնջվելուց առաջ, դեռ շեշտվում էր արևի վերջին ցոլքերի տակ: Դալմանը դանդաղ էր քայլում ոչ թե չհոգնելու, այլ այդ ամբողջ հաճույքը տևականացնելու համար և լիաթոք շնչում էր երեքնուկների բույրը: Ալմասենը ինչ-որ ժամանակ վառ-մորեգույն էր ներկված, բայց տարիները մեղմացրել էին այդ անդուր գույնը: Նրա խղճուկ ճարտարապետության մեջ ինչ-որ բան հիշեցնում էր բրոնզե փորագրություն, գուցե «Պաբլո և Վիրխինիա»-ի հրատարակության մեջ տեսածը: Ցանկապատից կապված էին մի քանի ձիեր: Դալմանը ներսում կարծես ճանաչեց տիրոջը… հետո հասկացավ, որ նրան խաբել է այդ մարդու նմանությունը հիվանդանոցի աշխատողներից մեկի հետ: Տերը լսեց և ասաց, որ լծել կտա սայլը: Այդ օրվա դեպքերին մի դեպք ավելացնելու և ժամանակը լցնելու համար Դալմանը որոշեց ալմասենում ընթրել:  Սեղաններից մեկի շուրջը ուտում-խմում էին մի քանի գյուղացի տղաներ, որոնց սկզբում Դալմանն ուշադրություն չդարձրեց: Վաճառասեղանի մոտ, հատակին կռթնած, իրի պես անշարժ կծկվել էր մի ծերունի: Տարիները, ինչպես ջուրը՝ քարը, կամ սերունդները՝ իմաստուն մտքերը, փոքրացրել ու հղկել էին նրան: Նա մռայլ էր, փոքր ու չորուկ, և կարծես ժամանակից դուրս էր, հավերժության մեջ: Դալմանը գոհունակությամբ նկատեց տնահյուս մազակալը՝ պոնչոն, երկար չիրիպան, ձիակաշվե սապոգը, ապա Հյուսիսի կուսակցություններին հարողների կամ էնտրոռիոսցիների հետ անօգուտ վեճերը վերհիշելով՝ ինքն իրեն մտածեց, թե այդպիսի գաուչոների միայն Հարավում կարելի է հանդիպել:  Դալմանը տեղավորվեց պատուհանի կողքի սեղանի մոտ: Խավարը պատել էր դաշտը, բայց երկաթե ճաղերի միջից դեռ հասնում էին նրա բույրն ու շշուկները: Խանութպանի բերած սարդինն ու խորոված միսը Դալմանը կլլեց մի քանի գավաթ կարմիր գինու օգնությամբ: Ծուլորեն համտեսում էր բարկ համը և քնաթաթախ հայացքը պտտում սրահով մեկ: Նավթի ճրագը կախված էր սյուներից, մյուս սեղանի մոտ նստածները երեք հոգի էին, երկուսը կարծես թե ագարակի աշխատողներ էին, մյուսը՝ բութ ու չինական դիմագծերով մի մարդ, լայնեզր գլխարկով, խմում էր: Դալմանը հանկարծ դեմքին թույլ հարված զգաց: Հասարակ ապակե բաժակի կողքին, սփռոցի գունավոր շերտի վրա մի խմորագնդիկ կար: Հենց այդքանը, բայց չէ՞ որ ինչ-որ մեկը պետք է նետած լիներ: Մյուս սեղանին նստածները կարծես ուշադրություն էլ չէին դարձնում իրեն: Դալմանը զարմացած որոշեց, որ ոչինչ չի պատահել և իրողությունը թաքցնելու համար բացեց «Հազար ու մեկ գիշերներ» գրքի հատորյակը: Մի քանի րոպե հետո մի նոր գնդիկ հասավ, և այս անգամ մշակները խնդացին: Դալմանն ինքն իրեն ասաց, որ չի վախենում, սակայն հիմարություն կլիներ, որ ինքը՝ մի հիվանդ մարդ, թույլ տար, որ անծանոթներն իրեն կռվի մեջ ներքաշեին: Որոշեց դուրս գալ, արդեն ոտքի վրա էր, երբ խանութպանը մոտեցավ և տագնապած ձայնով համոզեց. - Պարոն Դալման, ուշադրություն մի դարձրեք, քեֆները մի քիչ լավ է: Դալմանը չզարմացավ, որ իրեն անունով դիմեցին, բայց զգաց, որ նրա հաշտեցնող բառերը սրում են իրադրությունը: Մի քիչ առաջ մշակների մարտահրավերն ուղղված էր պատահական մեկին, գրեթե ոչ ոքի դեմ, իսկ հիմա իր դեմ էր, իր անվան դեմ, և հարևաններն իմանալու էին: Դալմանը մի կողմ հրեց խանութպանին և, դիմելով մշակներին, հարցրեց, թե ինչ է նրանց ուզածը:  Չինական դիմագծերով կոմպադրիտոն ճոճվելով ոտքի ելավ: Խուան Դալմանից մի քայլ հեռավորության վրա բղավոցով հայհոյեց, կարծես սա շատ հեռու տեղում լիներ: Չափազանցում էր իր գինովությունը, և այդ չափազանցությունը դառնում էր գազանություն ու ծաղր: Անպատվելով ու հայհոյելով օդ նետեց երկար մի դանակ, ապա բռնեց, խաղաց դանակով և կռվի հրավիրեց Դալմանին: Խանութպանը անվստահ ձայնով ակնարկեց, որ Դալմանը զինված չէ: Այդ պահին անսպասելի մի բան կատարվեց:  Հարբած ծեր գաուչոն, որի մեջ Դալմանը տեսել էր Հարավի նշանը (այն Հարավի, որ իրենն էր) նրա կողմը նետեց մերկ մի դաշույն, որն ընկավ նրա ոտքերի տակ: Կարծես թե Հարավը որոշելիս լիներ, թե Դալմանը պետք է ընդունի մարտահրավերը: Դալմանը կռացավ դեպի դաշույնն ու երկու բան զգաց: Առաջինը՝ որ գրեթե բնազդական այդ շարժումն իրեն պարտադրում էր կռվել: Երկրորդը՝ որ զենքն իր անվարժ ձեռքում ոչ թե պաշտպանելու էր իրեն, այլ արդարացնելու էր իր սպանությունը: Բոլոր տղամարդկանց պես ինքն էլ էր մի ժամանակ դանակով խաղացել, սակայն իր գիտելիքները սահմանափակվում էին այն իմացությամբ, թե հարվածը պետք է ուղղել ներքևից վերև և սուր կողմը մխրճել կողոսկրների միջև: Հիվանդանոցում չէին թույլ տա, որ այդպիսի բան պատահեր, մտածեց: - Դուրս գանք,- ասաց տղան: Դուրս եկան, և եթե Դալմանը հույս չուներ, ապա երկյուղ էլ չուներ: Շեմից դուրս գալու ժամանակ զգաց, որ հիվանդանոցի այն առաջին գիշերը, երբ ասեղը խրեցին թևը, բաց երկնքի տակ դաշունամարտում մեռնելն իր համար կլիներ ազատություն, երջանկություն, տոն: Զգաց, որ եթե իրեն տրվեր իր մահն ընտրելու կամ երազելու հնարավորությունը, այդ կլիներ իր ընտրած կամ երազած մահը: Դալմանը հաստատուն ձեռքերով բռնեց դանակը, որ գուցե և գործածել չգիտեր և դուրս եկավ դաշտ: Թարգմանությունը՝ Հովհաննես Բոդուկյանի Տես նաև Աստծո գրերը, Աստերիոնի տունը և Խորհրդավոր հրաշքը 
T. E. Lawrence, Seven Pillars of Wisdom. Փոքր  Ասիայում  կամ  Ալեքսանդրիայում ,  երբ  Բասիլիդեսը  մեր  քրիստոնեական  շրջանի  երկրորդ  դարում  հայտարարում  էր ,  թե  տիեզերքը  անկատար  հրեշտակների  հանդուգն  կամ  չարանենգ  նյութանքն  է ,  գուցե  Նիլս  Ռունեբերգը  յուրօրինակ  մտավոր  կրքով  ղեկավարեր  գնոստիկների  համայնքներից  մեկը :  Երևի  Դանտեն  նրա  համար  էլ  սահմաներ  կրակե  մի  պարունակ ,  գուցե  նրա  անունը  Սատորնիլոյի  և  Կարպոկրատեսի  միջև  լրացներ  կրտսեր  աղանդապետերի  ցանկը ,  երևի  իր  ամբարտավանություններով  պճնյալ  քարոզներից  մեկը՝ «Liber adversus omnes haereses»- ը  պարականոն  գրքում  պահպանվեր  կամ  ոչնչանար ,  երբ  վանական  գրադարանի  հրդեհը  խժռեր «Sintagma»- ի  վերջին  օրինակը :  Սակայն  Աստված  նրա  համար  սահմանեց 20- րդ  դարը  և  Լունդ  քաղաքը :  Այնտեղ , 1904  թվականին  լույս  տեսավ  նրա «Kristus och Judas»- ի  առաջին  հրատարակությունը ,  այնտեղ , 1909  թվականին  լույս  տեսավ  նրա  գլուխգործոցը՝ «Den hemlige Frälsaren»- ը : ( Այս  վերջինի 1912  թվականի  հրատարակությունից  գերմաներեն  մի  տարբերակ  կա՝  Էմիլ  Շերինգի  փոխադրությամբ ,  և  կոչվում  է «Der heimliche Heiland»): Նշված  անմիտ  աշխատությունների  քննության  փորձին  անցնելուց  առաջ  հարկավոր  է  հիշեցնել ,  որ  Նիլս  Ռունեբերգը  Ազգային  ավետարանական  միության  անդամ  էր ,  խորապես  կրոնասեր  մարդ :  Փարիզի  և  նույնիսկ  Բուենոս  Այրեսի  վերնատներից  որևէ  մեկում  որևէ  գրասեր  կարող  էր  առանց  երկյուղի  լույս  աշխարհ  հանել  Ռունեբերգի  դրույթները .  այդ  դրույթները ,  վերնատնում  շարադրվելով ,  անշուշտ  կդառնային  անփութության  և  հայհոյանքի  թեթևամիտ  և  անօգուտ  վարժություններ :  Մինչդեռ  Ռունեբերգի  համար  դարձան  աստվածաբանության  կենտրոնական  գաղտնիքը  պարզաբանող  բանալի ,  մտորումների  ու  վերլուծությունների ,  բանասիրական  և  պատմական  վիճաբանությունների ,  խրոխտության ,  ուրախության ,  սարսափի  նյութ :  Արդարացրին  նրա  գոյությունն  ու  ոչնչացրին  նրա  կյանքը :  Այս  հոդվածի  ընթերցողները  պետք  է  նաև  իմանան ,  որ  այն  սոսկ  բովանդակում  է  Ռունեբերգի  եզրակացությունները  և  խոսք  չկա  նրա  դիալեկտիկայի  ու  փաստարկումների  մասին :  Անշուշտ  մեկն  ու  մեկը  կնկատի ,  որ  եզրակացությունն  անկասկած  նախորդել  է « փաստերին »:  Ով  կհանդուրժի  փաստեր  որոնել  այն  գաղափարի  համար ,  որին  չի  հավատում ,  կամ  որի  տարածումն  իրեն  չի  հետաքրքրում : «Kristus och Judas»- ի  առաջին  հրատարակության  օրինակները  կրում  էին  հետևյալ  կատեգորիկ  խորագիրը ,  որի  իմաստը  տարիներ  հետո  դիվայնորեն  ընդարձակեց  հենց  ինքը՝  Նիլս  Ռունեբերգը . « Ավանդության  կողմից  Հուդա  Իսկարիովտացուն  վերագրված  ոչ  թե  մեկ ,  այլ  բոլոր  դրվագները  կեղծ  են » (De Quincey, 1857): De Quincey- ն ,  հետևելով  ոմն  գերմանացու ,  ասում  է ,  որ  Հուդան  մատնում  է  Հիսուսին ,  որպեսզի  նրան  պարտադրի  հայտարարել  իր  աստվածային  բնույթը  ու  ընդարձակ  խռովություն  բարձրացնի  հռոմեական  լծի  դեմ :  Ռունեբերգն  առաջարկում  է  Հուդայի  մետաֆիզիկական  բնույթի  արդարացում :  Մեծ  հմտությամբ՝  աշխատության  սկզբում  նա  նշում  է  Հուդայի  մատնության  ավելորդությունը :  Նկատում  է ( Ռոբերտսոնի  նման ),  որ  սինագոգում  ամեն  օր  քարոզող  և  հազարավոր  մարդկանց  առաջ  հրաշքներ  գործող  վարդապետին  հայտնաբերելու  համար  հարկավոր  չէր  առաքյալներից  մեկի  դավաճանությունը :  Բայց  մատնությունը  տեղի  էր  ունեցել :  Սուրբ  Գրքի  մեջ  սխալներ  փաստելը  անհանդուրժելի  է ,  նմանապես  անհանդուրժելի  է  աշխարհի  պատմության  ամենաարժեքավոր  դեպքը  որպես  պատահականություն  ընդունելը : Ergo:  Հուդայի  մատնությունը  պատահականություն  չէ ,  այն  քավության  գործում  իր  խորհրդավոր  տեղը  գրավող  նախասահմանված  մի  դեպք  է :  Ռունեբերգը  շարունակում  է .  երբ  բանը  մարմին  դարձավ ,  ամենուրեքությունից  անցավ  տարածությանը ,  հավերժությունից՝  պատմությանը ,  անսահման  երջանկությունից՝  փոփոխականությանն  ու  մահին .  այդ  զոհաբերությունը  հատուցելու  համար  անհրաժեշտ  էր ,  որ  մի  մարդ ,  բոլոր  մարդկանց  անունից ,  համանման  զոհաբերություն  կատարեր :  Այդ  մարդը  Հուդա  Իսկարիովտացին  էր :  Հուդան  միակն  էր  առաքյալների  մեջ ,  որ  կռահեց  Հիսուսի  գաղտնի  աստվածությունն  ու  նրա  սարսափելի  նպատակը :  Բանը  նվաստացել  էր  մինչև  մահկանացուի  աստիճան .  Հուդան՝  Բանի  աշակերտը ,  կարող  էր  նվաստանալ  մինչև  մատնիչի ( ստորության  մեջ  ամենավատթարագույն  մեղքը )  և  անշեջ  կրակի  հավերժական  բնակիչ  լինելու  աստիճանի :  Ցածրագույն  կարգը  բարձրագույնի  հայելին  է ,  երկրի  ձևերն  համապատասխանում  են  երկնքի  ձևերին ,  մաշկի  խալերը  անբիծ  աստղախմբերի  քարտեզն  են :  Հուդան  ինչ - որ  ձևով  արտացոլում  է  Հիսուսին :  Այստեղից  էլ  ուրեմն՝  երեսուն  արծաթի  ու  համբույրի ,  Անեծքը  հաստատող  կամավոր  մահվան  բացատրությունը :  Նիլս  Ռունեբերգն  այսպես  է  բացատրում  Հուդայի  առեղծվածը : Քրիստոնեական  դավանանքի  բոլոր  աստվածաբանները  միահամուռ  հակաճառեցին  նրան :  Լարս  Պետեր  Էնգստրյոմը  նրան  ամբաստանեց  սուրբ  Երրորդության  միասնության  անգրագիտության  մեջ  կամ  որպես  զանցառուի , Axel Borelius- ը՝  Հիսուսի  մարդկայնությունը  մերժող  դոսեատների  աղանդը  վերականգնելու ,  Լունդի  երկաթյա  եպիսկոպոսը  նրան  մեղադրեց  Սուրբ  Ղուկասի  ավետարանի  քսաներկուերորդ  գլխի  երրորդ  պարբերությանը  հակասելու  համար : Այս  բազմազան  բանադրանքներն  ազդեցին  Ռունեբերգի  վրա ,  և  նա  աստիճանաբար  վերակազմեց  իր  պարսավված  գիրքն  ու  փոխեց  հայեցակետերը :  Հօգուտ  իր  հակառակորդների  հրաժարվեց  աստվածաբանական  ասպարեզից  և  նույնանման ,  անուղղակի  ապացույցներ  բերեց՝  այս  անգամ  արդեն  բարոյական  բնույթի :  Ընդունեց ,  որ « Ամենակարողության  անհուն  հնարքներով  օժտված »  Հիսուսը  մարդկային  մեղքերը  քավելու  համար  ոչ  մի  մարդու  օգնության  կարիքը  չուներ :  Հետո  ժխտեց  բոլոր  նրանց ,  ովքեր  հաստատում  էին ,  որ  անբացատրելի  մատնիչի  մասին  ոչինչ  չգիտենք .  գիտենք ,  ասաց  նա ,  որ  Հուդան  եղել  է  առաքյալներից  մեկը ,  ուստի  նա  էլ  էր  այն  ընտրյալներից ,  որ  ազդարարել  է  երկնային  արքայությունը ,  բուժել  հիվանդներին ,  մաքրել  բորոտներին  ու  սատանաներ  հալածել ( Մատթեոս , 10, 7-8,  Ղուկաս , 9, 1):  Մարդ ,  որին  Փրկիչը  այդպիսի  հատկություններով  է  օժտել ,  մեզնից  պահանջում  է ,  որ  իր  արարքներին  ամենալավ  բացատրությունները  տանք :  Նրա  ոճիրը ( ինչպես  ոմանք  են  արել՝  նշելով  Հովհաննեսին , 12, 6)  ագահությամբ  բացատրել՝  կնշանակի  ապավինել  ամենաթույլ  կռվանին :  Նիլս  Ռունեբերգն  առաջարկում  է  հակառակ  շարժառիթը՝  չափազանցված  և  նույնիսկ  անսահման  ճգնավորությունը :  Ճգնավորը  պղծում  ու  տանջում  է  իր  մարմինը  Աստծու  փառքի  համար ,  Հուդան  նույնն  արեց ,  բայց  իր  հոգու  հետ :  Ինչպես  ուրիշները  ավելի  նվազ  արիությամբ  հաճույքից  հրաժարվեցին ,  նա  հրաժարվեց  պատվից ,  բարուց ,  խաղաղությունից ,  երկնային  արքայությունից :  Սահմռկեցուցիչ  պարզությամբ  նա  կանխամտածեց  իր  մեղքերը :  Շնության  մեջ  քնքշանք  ու  նվիրում  կա ,  սպանության  մեջ՝  քաջություն ,  ամբարշտության  ու  պղծության  մեջ՝  սատանայական  ինչ - որ  փայլ :  Հուդան  առաքինությունների  կողմից  չարդարացվող  մեղքերն  ընտրեց՝  վստահության  չարաշահումը ( Հովհաննես , 12, 6)  և  մատնությունը :  Մեծագույն  համեստությամբ  ինքն  իրեն  բարի  լինելու  անարժան  համարեց :  Պողոսը  գրել  է՝ « Նա ,  ով  պարծենում  է ,  թող  պարծենա  Տիրոջով » ( Ա  Կորնթ ., 1, 31):  Հուդան  Դժոխքը  որոնեց ,  քանզի  Տիրոջ  երջանկությունը  բավարարում  էր  նրան :  Խորհեց ,  որ  երջանկությունը  բարության  պես  աստվածային  հատկանիշ  է ,  և  որ  մարդ  չի  կարող  դրան  տիրանալ : Շատերը post factum  հայտնաբերել  են ,  որ  Ռունեբերգի  միանգամայն  արդարացի  առաջին  քայլերը  իրենց  արտառոց  վախճանի  հիմքը  դրեցին ,  և  որ «Den hemlige Frälsaren»- ը «Kristus och Judas»- ի  եղծումն  է  կամ  չափազանցումը : 1907  թվականի  վերջերին  Ռունեբերգն  ավարտեց  և  ստուգեց  ձեռագրերը ,  երկու  տարի  հետո  միայն  տպագրության  հանձնեց : 1909  թվականի  հոկտեմբերին  գիրքը  լույս  տեսավ  դանիացի  եբրայագետ  Էրիկ  Էրֆյորդի  մշուշոտ  ու  հանելուկային  նախաբանով  և  հետևյալ  նենգ  բնաբանով . « Նա  աշխարհի  մեջ  էր ,  և  աշխարհը  նրանով  եղավ ,  սակայն  աշխարհը  նրան  չճանաչեց » ( Հովհաննես , 1, 10):  Ընդհանուր  բովանդակությունը  բարդ  չէ ,  բայց  եզրակացությունը  դիվային  է :  Աստված  ասում  է  Նիլս  Ռունեբերգը ,  մարդկային  ցեղին  փրկելու  համար  նվաստացավ  մարդու  աստիճանի ,  պետք  է  ենթադրել ,  որ  նրա  կատարած  զոհաբերությունը  կատարյալ  էր ,  անարատ  և  անխոցելի :  Նրա  տանջանքը  սահմանափակել  մի  երեկո  խաչի  վրա  ապրած  հոգեվարքով  նշանակում  է  հայհոյել  նրան [10]:  Հաստատել ,  որ  նա  մարդ  է  եղել  և  ոչ  մի  մեղք  չի  գործել ,  խիստ  հակասական  է , impeccabilitas- ի  և humanitas- ի  հատկանիշներն  իրար  չեն  համապատասխանում :  Կեմնիցը  ընդունում  է ,  որ  Փրկիչը  կարող  էր  հոգնել ,  մրսել ,  մտատանջություն ,  սովածություն ,  ծարավ  զգալ ,  պետք  է  ընդունենք  նաև ,  որ  կարող  էր  մեղսակցել  և  կորստի  մատնվել :  Այն  հայտնի  տեղը՝ « Որովհետև  նա  մատաղատունկի  պես  դուրս  եկավ  նրա  առաջ ,  և  արմատի  պես՝  ծարավուտ  երկրից ,  ոչ  կերպարանք  ուներ ,  ոչ  էլ  վայելչություն .  նա  անարգված  ու  մարդկանց  երեսից  ընկած ,  հարվածների  տեր  և  ցավի  տեղյակ  եղավ » ( Եսայի , 53, 2, 3),  շատերի  համար  խաչվածի  վերջին  ժամի  գուշակությունն  էր .  այլոց  համար ( օրինակ՝ Hans Lassen Martensen- ի )  Հիսուսին  ժողովրդի  վերագրած  մերժումը .  Ռունեբերգի  համար՝  ոչ  թե  մի  վայրկյանի ,  այլ  ժամանակի  և  հավերժության  մեջ  մարմին  դարձած  բանի  ողջ  սարսափելի  ապագայի  ճշգրիտ  մարդարեությունը :  Աստված  մարդ  դարձավ  ամբողջապես ,  ընդհուպ  մինչև  մարդու  խայտառակությունը ,  նողկալիությունն  ու  անկումը :  Մեզ  փրկելու  համար  նա  պատմության  խրթին  ցանցը  հյուսող  ճակատագրերից  որևէ  մեկը  կարող  էր  լինել :  Կարող  էր  լինել  Ալեքսանդրը ,  Պյութագորասը ,  Ռյուրիկը  կամ  Հիսուսը .  նա  ընտրեց  ետին  մի  ճակատագիր՝  Հուդայինը : Լունդի  և  Ստոքհոլմի  գրախանութներն  իզուր  ազդարարեցին  այդ  հայտնությունը :  Անհավատներն  այն a priori  անհամ  ու  մտացածին  աստվածաբանական  խաղ  համարեցին ,  աստվածաբաններն  արհամարեցին :  Ռունեբերգն  այդ  էկումենիկ  անտարբերության  մեջ  իր  գաղափարի  գրեթե  հրեշավոր  հաստատումը  տեսավ :  Աստված  էր  տնօրինում  այդպիսի  անտարբերությունը :  Աստված  չէր  ուզում ,  որ  երկրում  տարածվեր  իր  սարսափելի  գաղտնիքը :  Ռունեբերգը  հասկացավ ,  որ  ժամը  դեռ  չի  հասել :  Զգաց ,  որ  իր  գլխին  են  կուտակվում  Տիրոջ  բոլոր  վաղնջական  անեծքները ,  Եղիային  ու  Մովսեսին  հիշեց  և  այն ,  որ  որ  նրանք  լեռան  վրա  իրենց  դեմքն  էին  ծածկել՝  Աստծուն  չտեսնելու  համար :  Եսայուն  հիշեց  և  այն ,  որ  նա  սարսափել  էր ,  երբ  իր  աչքերը  տեսել  էին  Նրան ,  ում  փառքն  անսահման  է  երկրում .  Սավուղին  հիշեց  և  այլն ,  որ  նրա  աչքերը  կուրացել  էին  Դամասկոսի  ճանապարհին .  հիշեց  ռաբբի  Սիմոն  բեն  Ազաուն  և  այն ,  որ  նա  տեսել  էր  Դրախտն  ու  մահացել ,  հայտնի  կախարդ  Խուան  Վիտերբոյին  հիշեց  և  այն ,  որ  նա  գժվել  էր  սուրբ  Երրորդությունը  տեսնելուց  հետո ,  հիշեց  միդրաշիմներին  և  նրանց  գարշանքն  այն  պիղծերից ,  որոնք  արտասանում  էին Shem Hamephoras ՝  Աստծու  Գաղտնի  Անունը :  Մի՞թե  ինքը  մեղավոր  չէր  այդ  խորհրդավոր  հանցագործության  համար :  Մի՞թե  սա  չէր  Հուդային  ուղղված  այն  հայհոյանքը ,  որ  չի  ներվելու ( Մատթեոս , 12, 31):  Վալերի  Սորանը  մեռավ  Հռոմի  գաղտնի  անունը  տարածելու  համար .  ի՞նչ  կլիներ  նրա  անվերջանալի  պատիժը ,  չէ՞  որ  ինքն  էր  հայտնաբերել  ու  տարածել  Աստծու  սարսափելի  անունը : Անքնությունից  ու  գլխապտույտ  պատճառող  դիալեկտիկայից  հարբած՝  Նիլս  Ռունեբերգը  թափառեց Malmö- ի  փողոցներում՝  բարձրաձայն  խնդրելով ,  որ  իրեն  էլ  Փրկչի  հետ  շնորհվեր  Դժոխքը : 1912  թվականի  մարտի  մեկին  մահացավ  երակի  պայթյունից :  Աղանդաբանները  գուցե  հիշեն  նրան .  Որդու  կերպարին ,  որ  կարծես  սպառված  էր ,  Ռունեբերգը  ավելացրեց  չարիքի  ու  դժբախտության  հատկանիշները :   Տես նաև Արարիչը, Աստծո գրերը և Մեռյալների զրույցը 
1891 թվականին Բենխամին Օտալորան տասնինը տարեկան էր: Նեղ ճակատով, մաքուր, անկեղծ աչքերով, ջլապինդ մի երիտասարդ է, դաշույնի մի դիպուկ հարված հայտնի է դարձնում նրա քաջությունը: Հակառակորդի մահը ամենևին չի անհանգստացնում նրան: Այդ օրերին ծխական առաջնորդը նրան հանձնում է Ուրուգվայից ոմն Ասեվեդո Բանդեիրային ուղղված մի նամակ: Օտալորան մակույկ է նստում, թիավարում գիշերային փոթորկի միջով, հաջորդ օրը, չխոստովանված և գուցե չգիտակցված տխրությամբ թափառում է Մոնտեվիդեոյի փողոցներում: Չի գտնում Ասեվեդո Բանդերիային. կեսգիշերին մասնակցում է Պասո Մոլինոյի խանութներից մեկում կովարածների միջև ծագած մի վեճի: Փայլատակում է մի դանակ. Օտալորան չգիտի, թե ով է իրավացի, ինչպես ուրիշներին թղթախաղը կամ երաժշտությունը, այնպես էլ նրան վտանգն է հմայում: Խառնաշփոթության մեջ կասեցնում է մուգ ցիլինդրով և պոնչոյով մի մարդու դեմ ուղղված կովարածներից մեկի հարվածը: Հետո իմանում է, որ այդ ցիլինդրով մարդը Ասեվեդո Բանդեիրան է: (Իմանալուց հետո, միմիայն ինքն իրեն պարտական լինելու համար, Օտալորան պատռում է նամակը): Ասեվեդո Բանդեիրան ուժեղ է երևում, բայց այնուամենայնիվ կուզիկի անբացատրելի տպավորություն է թողնում, նրա դեմքում արտացոլվում են հրեան, սևամորթն ու հնդկացին, նրա լրջության մեջ երևում են կապիկն ու վագրը, դեմքի սպին նույնպես մի զարդ է, ինչպես նրա սև ու թավամազ բեղը: Խմիչքի հետևանքով սկսած սխալ վեճը կտրուկ ավարտ է ունենում: Օտալորան, միանալով կովարածների քեֆին, խմում է նրանց հետ, և երբ արևն արդեն շատ բարձր էր, նրանց ընկերակցում է մինչև Սիուդադ Վիեխայում գտնվող մի տուն: Տան հողե վերջնաբակում տղամարդիկ դասավորում են ասպազենն ու քնում: Խավարի մեջ Օտալորան այդ գիշերը համեմատում է նախորդի հետ. այժմ արդեն ամուր հողի վրա է, ընկերական շրջապատում: Բայց կարծես խղճի խայթ է զգում, որ Բուենոս Այրեսին չի կարոտում: Քնում է մինչև աղոթքի ժամը, նրան արթնացնում է հարբած ժամանակ Բանդեիրայի վրա հարձակված կովարածը: (Օտալորան հիշում է, որ այդ մարդը մյուսների հետ մասնակցել էր գիշերային խրախճանքին ու ժխորին, և որ Բանդեիրան նստեցրել էր իր աջ կողքին և խմեցրել): Մարդն հաղորդում է, որ խմբապետը կանչում է իրեն: Միջանցքի վրա դուռ ունեցող գրասենյակի նմանվող մի սենյակում (կողանց դռներով միջանցք Օտալորան երբեք չի տեսել) նրան սպասում է Ասեվեդո Բանդեիրան, կողքին վարդագույն մաշկով և շեկ վարսերով, արհամարհանքը դեմքին պարզ մի կին: Բանդեիրան պատվում է նրան, կրկնում, որ քաջ մարդու տպավորություն է թողել, հյուրասիրում մի գավաթ կոնյակով և առաջարկում, որ մյուսների հետ Հյուսիսից նախիրը այս կողմ քշի: Օտալորան համաձայնում է, արշալույսին արդեն Տակուարեմբոյի ճանապարհին են:    Օտարոլայի համար սկսվում է տարբեր՝ լայնարձակ արշալույսներով, ձիահոտով պարուրված օրերով լեցուն մի կյանք: Այդ կյանքը նոր է, հաճախ դաժան, բայց իր արյանը հարազատ, որովհետև ինչպես այլ ազգեր պաշտում ու նախազգում են ծովը, այնպես էլ մենք (նաև այս խորհրդանիշները հյուսողը) տենչում ենք ասպանդակների տակ խլացող անհատնում հարթավայր: Օտարոլան մեծացել էր սայլապանների և սպանդանոցներում աշխատող բանվորների թաղամասում, այդ պատճառով տարին չբոլորած՝ գաուչո է դառնում: Դառնում է վարժ ձիավար, կատարում բոլոր աշխատանքները՝ մորթում է, ճարպկորեն բանեցնում պարանն ու բալեադորան, վարժվում է անքնությանը, ցրտին, փոթորիկներին, արևին, հոտը հավաքում է ճիչով ու սուլոցով: Վարժեցման ընթացքում միայն մի անգամ է տեսնում Ասեվեդո Բանդեիրային, բայց զգում է նրա ներկայությունը, քանի որ լինել «Բանդեիրայի մարդը» նշանակում էր լինել ազդեցիկ և ահարկու, իսկ Բանդեիրայի քաջության համբավն անհասանելի էր: Ինչ-որ մեկը նշում է, որ Բանդեիրան ծնվել է Կուարեյմից այն կողմ՝ Ռիո Գրանդե դու Սուլում. այդ հանգամանքը, որը պետք է նվաստեցներ նրան գաուչոների աչքում, ընդհակառակը, պանծացնում է, քանզի նրան կապում էր խիտ անտառների, ճահճուտների, անանցանելի և գրեթե անհատնում հեռավորությունների հետ: Օտալորան աստիճանաբար հասկանում է, որ Բանդեիրայի գործերը բազմազան են, և որ գլխավորը մաքսանենգությունն է: Կովարած լինել՝ նշանակում է ծառա լինել: Օտարոլան մտքին դնում է բարձրանալ մաքսանենգի աստիճանի: Մի գիշեր երկու հոգի պետք է անցնեին սահմանն ու այնտեղից կանյա բերեին. Օտարոլան վեճի է բռնվում նրանցից մեկի հետ, վիրավորում և փոխարինում նրան: Նրան առաջնորդում է փառասիրությունը, բայց նաև մթին մի հավատարմություն: Թող տերը ի վերջո հասկանա (մտածում է), որ ես ավելին արժեմ, քան իր արևելցիների ողջ խումբը: Մի տարի անց Օտարոլան Մոնտեվիդեո է վերադառնում: Շրջում են արվարձանները, քաղաքը (որ Օտալորային շատ մեծ է թվում), հասնում են խմբապետի տուն, վերջնաբակում տղամարդիկ դասավորում են ասպազենը: Անցնում են օրերը, իսկ Օտարոլան չի տեսնում Բանդեիրային: Ահաբեկված ասում են, որ նա հիվանդ է, հաճախ մի սևամորթ թեյնիկն ու մատեն ձեռքին բարձրանում է նրա սենյակը: Մի երեկո Օտարոլային են հանձնարարում այդ պարտականությունը: Նա փոքր-ինչ նվաստացած է զգում իրեն, բայց և միևնույն ժամանակ՝ մի տեսակ գոհունակ է: Ննջասենյակը մութ է ու թափթփված: Պատժգամբը նայում է դեպի արևմուտք, երկար սեղանին՝ ճիպոտների, գոտիների, զենքերի զեղջեր, նաև մի փայլատ հայելի: Բանդեիրան պառկած է երեսն ի վեր, քնի մեջ տնքում է. նրա մեջ Օտարոլան տեսավ արևի վերջին զորությունը: Անկողնու սպիտակ ընդարձակությունը կարծես փոքրացնում, նսեմացնում է նրան: Օտարոլան նկատում է ճերմակած մազերը, հոգնությունը, թուլությունը, տարիների թողած ակոսները: Նրան ըմբոստացնում է այն գաղափարը, որ այդ ծերուկն է իրեն հրամայողը: Մտածում է, որ մի հարվածը բավական կլիներ նրան ոչնչացնելու համար: Այդ ժամանակ հայելու մեջ նկատում է ինչ-որ մեկի ներս մտնելը: Շեկ վարսերով կինն է՝ կիսամերկ ու բոբիկ ու իրեն նայում է սառը հետաքրքրասիրությամբ: Բանդեիրան նստում է անկողնում, իրար հետևից մատե է խմում և խոսում դաշտային գործերի մասին: Նրա մատները խաղում են կնոջ հյուսքերի հետ: Վերջապես արձակում է Օտարոլային: Մի քանի օր հետո Հյուսիս գնալու հրաման են ստանում: Անվերջանալի դաշտավայրի ինչ-որ տեղում գտնվող կորած մի դղյակ են հասնում: Ոչ մի առվակ, ոչ մի ծառ, կենդանության ոչ մի նշույլ չկա շրջակայքում. արևը խաշում է և՛ առավոտյան, և՛ երեկոյան: Անխնամ կենդանիների համար քարից գոմեր են կառուցված: Այդ խղճուկ հաստատության անունն էլ Հառաչանք է:  Կովարածների խմբում Օտարոլան լսում է, որ Բանդեիրան շուտով գալու է Մոնտեվիդեոյից: Հարցնում է՝ թե ինչո՛ւ մեկը բացատրում է, որ իբր գաուչո դարձած ինչ-որ օտարական հրամայելու մեծ ցանկություն ունի: Օտարոլան հասկանում է կատակը, բայց և գոհ է, որ այդ կատակն արդեն հնարավոր է: Ավելի ուշ իմանում է, որ Բանդեիրան թշնամացել է իշխանության ներկայացուցիչներից մեկի հետ, և որ սա մերժում է իր հովանավորությունը: Լուրը ուրախացնում է Օտարոլային: Զենքերով լի արկղեր են հասնում, զարդասենյակի համար՝ արծաթազօծ մի կուժ ու մի տաշտ, ծիրանագույն վարագույրներ: Մի առավոտ պոնչոն հագին, թավ մորուքով, տրտում մի ձիավոր է իջնում սարերից: Անունը Ուլպիանո Սուարես է և Ասեվեդո Բարդեիրայի կապանգան է, այսինքն՝ թիկնապահը: Շատ քիչ է խոսում, և նրա առոգանությունը բրազիլական է: Օտարոլան չգիտի ինչին վերագրի նրա լռակյացությունը՝ թշնամանքի՞ն, արհամարհանքի՞ն, թե պարզապես բարբարոսությանը: Գիտի, սակայն, որ իր ծրագրերի համար անհրաժեշտ է շահել նրա մտերմությունը: Հետո Բենխամին Օտարոլայի համար ճակատագրական դեր է խաղում վագրի մորթուց կարված արծաթազօծ թամբով սևաբաշ մի կարմրուկ, որ Հարավից բերել է տալիս Ասեվեդո Բանդեիրան: Այդ ձին խմբապետի իշխանության խորհրդանիշն է, այդ պատճառով այն դառնում է նախանձի առարկա տղայի համար, տղան տենչում է նաև շողշողուն վարսերով կնոջը: Կինը, սանձն ու կարմրուկը այն մարդու անկապտելի հատկանիշներն են, որին ինքն ուզում է ոչնչացնել: Այստեղ պատմությունը բարդանում ու խորանում է: Ասեվեդո Բանդեիրան, ահարկու սատանեկան վարվելակերպով, կեսլուրջ-կեսկատակ հեգնանքով խոսակցին աստիճանաբար նվաստացնելու կատարյալ վարպետ է: Օտարոլան իր բռնած դժվար գործում որոշում է հենց այդ հնարքն օգտագործել: Որոշում է աստիճանաբար փոխարինել Ասեվեդո Բանդեիրային: Ընդհանուր գործերում, վտանգավոր պահերին ձեռք է բերում Սուարեսի ընկերությունը: Նրան է վստահում իր ծրագիրը: Եվ Սուարեսը խոստանում է իր աջակցությունը: Հետո շատ բաներ են պատահել, բայց ինձ քիչ բան է հաջողվել իմանալ: Օտալորան չի հնազանդվում Բանդեիրային, մոռանում, շրջանցում, փոփոխում է նրա հրամանները: Ճակատագիրը կարծես իր դավի մասնակիցն է դառնում և արագացնում դեպքերի ընթացքը: Ինչ-որ միջօրեի Տակուարեմբոյի դաշտերում ռիոգրանդեցիների հետ կրակոցներ են փոխանակում: Օտարոլան գրավում է Բանդեիրայի տեղն ու հրամայում արևելցիներին: Մի փամփուշտ վիրավորում է նրա ուսը, բայց այդ երեկո Օտարոլան Հառաչանք է վերադառնում խմբապետի կարմրուկով, և այդ երեկո նրա արյան կաթիլներն ընկնում են վագրի մորթու վրա, և այդ գիշեր նա քնում է վարդագույն մաշկով, շեկ վարսերով կնոջ հետ: Որոշ տարբերակներ փոխում են դեպքերի հերթականությունն ու հերքում, թե իբր այդ ամենը նույն օրն է կատարվել: Սակայն միշտ էլ Բանդեիրան մնում է անվանական խմբապետի տեղը: Նա արձակում է հրամաններ, որոնք չեն կատարվում, սակայն Բենխամին Օտալորան ծուլության, թե կարեկցանքի ինչ-որ վերաբերմունքից ելնելով, ձեռք չի տալիս նրան:  Վերջին տեսարանը վերաբերում է 1894 թվականի վերջին գիշերվա դեպքերին: Այդ գիշեր Հառաչանքի մարդիկ խորոված ոչխարի միս են ուտում և խմում արբեցնող ըմպելիք, ինչ-որ մեկը անվերջանալիորեն փորձում է նվագել դժվարահունչ մի միլոնգա: Սեղանագլխին նստած, ամբողջովին հարբած Օտալորան գոռում-գոչում է անընդմեջ, իրեն զգում է յոթերորդ երկնքում, գլխապտույտների այդ բարձրունքը նրա նախասահմանված ճակատագրի խորհրդանիշն է: Բանդեիրան տրտում գոռացողների խմբում, թույլ է տալիս, որ անցնի խրախճանքի ցնցուն գիշերը: Երբ հնչում են տասներկուսի զանգերը, ինչ-որ պարտականություն հիշողի պես վեր է ցատկում տեղից: Թակում է կնոջ սենյակի դուռը: Սա կարծես սպասելիս լիներ կանչին, անմիջապես բացում է: Կիսամերկ է և բոբիկ: Նվաղող ձայնով խմբապետն հրամայում է. - Քանի որ դու և պորտենյոն այդքան շատ եք սիրում իրար, հենց հիմա, բոլորի առաջ կհամբուրես նրան:  Հակառակվելու դեպքում սպառնում է հաշվեհարդարով: Կինն ուզում է ընդդիմանալ, սակայն երկու տղամարդ բռնում են նրա թևերից և նետում Օտարոլայի վրա: Արցունքների մեջ խեղդված՝ կինն համբուրում է նրա դեմքն ու կուծքը: Ուլպիանո Սուարեսն հանում է ատրճանակը: Օտարոլան մեռնելուց առաջ հասկանում է, որ սկզբից ևեթ դավաճանել են իրեն, որ ի սկզբանե դատապարտել են մահվան, որ թույլ են տվել սերը իշխանությունն ու հաղթանակը, որովհետև արդեն մեռած են համարել, որովհետև Բանդեիրայի համար ինքն արդեն մեռած է եղել: Սուարեսը գրեթե արհամարհանքով, կրակում է:   Թարգմանությունը՝ Հովհաննես Բոդուկյանի Տես նաև Հարավը, Խորհրդավոր հրաշքը և Աստծո գրերը 
- Ինչ մեծ վիշտ է ինձ համար այսպիսի հզոր ռազմիկի տեսնել նենգության զենքերից խորտակված,- վճռական ասաց նա: - Բայց և ինչ խոր գոհունակություն, անձամբ հրամայված լինելուդ համար, որ ոճրագործները իրենց ոճիրը քավեին կախաղանով, Հաղթանակի հրապարակում: - Եթե խոսքը Սանթոս Պերեսի և Ռեյնաֆե եղբայրների մասին է, ապա իմացեք, որ ես նրանց արդեն երախտահատույց եմ եղել,- անշտապ ու ծանր ասաց արյունալի վիրավորվածը: Մյուսը նրան նայեց կատակ կամ սպառնալիք կասկածելով, բայց Կիրոգան շարունակեց. - Դուք ինձ երբեք չհասկացաք, Ռոսաս: Եվ ինչպե՞ս պիտի հասկանայիք, երբ մեզ վիճակվեցին այդքան տարբեր ճակատագրեր: Ձեզ տրվեց իշխել մի քաղաքում, որը դեմքով Եվրոպային է նայում և կդառնա ամենահռչակավորներից մեկը աշխարհում, իսկ ինձ՝ կռվել ամերիկյան թավուտների ամայության մեջ, թշվառ գաուչոների աղքատ հողում: Իմ իշխանությունը բաղկացել է նիզակներից ու աղաղակներից և ավազակներից ու մոռացված վայրերում գրեթե անհայտ հաղթանակներից: Հիշողության մեջ դրանք ի՞նչ անուններով են մնալու: Ես ապրում եմ և շատերի հիշողության մեջ կապրեմ հենց միայն նրա համար, որ սրերով ու ձիերով մարդիկ ինձ սպանեցին կառքում, Բարանկա Յակո կոչված վայրում: Այդ անսովոր մահվան համար Ձեզ եմ պարտական: Այն ժամանակ չկարողացա գնահատել նվերը, բայց հաջորդողները չցանկացան դա մոռանալ: Դուք երևի չգիտե՞ք այն չքնաղ փորագրությունն ու բռնագրավված գիրքը, որը հետագայում գրել է սանխուանցի մի շնորհալի մարդ: Արդեն ինքն իրեն գտած Ռոսասը արհամարհանքով նայեց նրան: - Ռոմանտիկ եք,- կտրուկ ասաց նա: - Հետագայի գովասանքը ավելին չարժե, քան ժամանակակիցների հիացմունքը, որը ևս ոչ մի արժեք չունի և կարելի է ունենալ մի քանի գրոշով: - Ձեր մտածածը ես ճանաչում եմ,- պատասխանեց Կիրոգան,- 1852 թվականի ճակատագիրը, մեծահոգաբար կամ գուցե Ձեզ մինչև վերջ փորձելով, առաջարկեց տղամարդուն արժանի մահ՝ զոհվել ճակատամարտում: Դուք ցույց տվեցիք, որ անարժան եք այդ նվերին, քանի որ վախեցաք կռվից ու արյունից: - Վախեցա՞,- բացականչեց Ռոսասը: - Ե՞ս, որ ձիեր եմ վարժեցրել Հարավում, իսկ հետո սանձել մի ամբողջ երկիր: Առաջին անգամ Կիրոգան քմծիծաղեց: - Այո, գիտեմ,- ասաց դանդաղ,- եթե հավատանք Ձեր անկաշառ ենթակաների պատմածին, Դուք թամբի վրա հրաշքներ եք գործել: Բայց այդ նույն ժամանակ Ամերիկայում, նույնպես թամբի վրա, կատարվեցին և ուրիշ հրաշքներ, որ կոչվեցին Չակաբուկո և Խունին, Պալմա Ռեդոնդա և Կասարես:  Ռոսասն անշարժ դեմքով լսեց նրան և պատասխանեց այսպես. - Ես քաջության կարիք չունեի: Իմ, ինչպես Դուք անվանեցիք, հրաշքները եղան այն, որ ինձ ու իմ փրկության համար մարտնչեցին և զոհվեցին ինձնից քաջ մարդիկ: Օրինակ, Ձեզ վերջ տվող Սանթոս Պերեսը: Քաջությունը դիմադրության հարց է՝ ոմանք դիմադրում են շատ, ոմանք՝ քիչ, բայց վաղ թե ուշ բոլորն էլ տեղի են տալիս: - Հնարավոր է, ասաց կիրոգան,- բայց ես՝ ապրելով կյանքս և ընդունելով մահ, մինչև հիմա էլ չեմ իմացել, թե ինչ է վախը: Ես հիմա գնում եմ, որ ջնջեն ինձ և տան ուրիշ դեմք ու ճակատագիր, որովհետև պատմությունը հագենում է բռնությունից: Չգիտեմ՝ ո՞վ կլինի այդ մյուսը, ի՞նչ են անելու ինձ, բայց գիտեմ, որ նա երբեք վախ չի ունենալու: Ինձ բավարարում է ինքս լինելը,- ես չեմ ուզում մեկ ուրիշը դառնալ: - Քարերն էլ են ուզում ընդմիշտ քար մնալ,- ասաց Կիրոգան,- և քանի դեռ չեն փշրվել, դարեր շարունակ քար են մնում: Ես էլ էի Ձեզ նման մտածում մահվան մեջ մտնելիս, բայց այստեղ շատ բան սովորեցի: Նայեք, մենք երկուսս էլ արդեն ուրիշ ենք Բայց Ռոսասը նրան չլսեց և բարձրաձայն մտածելու պես ասաց.  - Գուցե ես չեմ ծնվել մեռնելու համար, այլապես ինչո՞ւ են ինձ այս վայրերը և այս վեճը թվում երազ, և նույնիսկ ոչ թե իմ կողմից տեսնվող երազ, այլ մեկ ուրիշի, որը դեռ չի ծնվել: Այլևս նրանք ոչ մի բառ չարտաբերեցին, որովհետև այդ վայրկյանին Մեկը կանչեց նրանց:  Տես նաև Մեռյալը, Հարավը և Շեմին նստած մարդը 
- Դամիա՞ն: Պեդրո Դամիա՞ն,- ասաց գնդապետը,- մոտս է ծառայել: Այդ լակոտին տղերքը Դայման էին անվանում: - Հետո բարձրաձայն ծիծաղեց և հանկարծ, չգիտեմ, կեղծ թե անկեղծ անհարմարություն զգալով՝ կանգ առավ: Փոխելով ձայնի հնչերանգը՝ ասաց, որ պատերազմը կանանց պես, փորձում է տղամարդու տղամարդկությունը և որ ոչ ոք չգիտի ճակատամարտ մտնելուց առաջ իր ով լինելը: Մարդ կարող է ինքն իրեն վախկոտ համարել և լինել քաջ և, ընդհակառակը, խեղճ Դամիանի պես, որ ամեն տեղ պարծենում էր և աջուձախ շռայլում իր «սպիտակ» փողերը, բայց Մասոլլերում վհատվեց: Zumac-ների հետ ինչ-որ կրակոցների փոխանակման ժամանակ ինքն իրեն տղամարդու նման պահեց, սակայն երբ բանակներն հանդիպեցին իրար, և սկսվեց թնդանոթաձգությունը, և ամեն մարդ հասկացավ, որ իրեն սպանելու համար հինգ հազար մարդ են միավորվել, այլ բան կատարվեց: Իր կյանքը ոչխարներ լողացնելով անցկացրած խեղճ տղան, որ այդ հայրենասիրական շարժմանը մասնակցել էր անգիտակցորեն… գուցե անհեթեթ թվա, բայց Տաբարեսի պատմածը շփոթեցրեց ինձ: Կնախընտրեի, որ դեպքերն այդպես չկատարվեին: Մի երեկո, տարիներ առաջ, ծերունի Դամիանից ես ակամա մի տեսակ կուռք էի ստեղծել: Տաբարեսի տարբերակը ոչնչացնում էր նրան: Հանկարծ հասկացա Դամիանի սակավախոսության ու համառ միայնության պատճառը, այն ոչ թե համեստությունը, այլ ամոթն էր թելադրել: Զուր կրկնեցի, թե ամոթից հետապնդված մարդն ավելի բարդ ու հետաքրքրական է, քան պարզապես քաջը: Մտածեցի, որ Լորդ Ջիմն ու Ռազումովն ավելի են արժանի հիշատակի, քան Մարտին Ֆիեռոն: Այո, սակայն Դամիանը, որպես գաուչո և մանավանդ արևևելցի՝ գաուչոների առաջ պարտավոր էր Մարտին Ֆիեռո լինել: Տաբարեսի ասածի չասածի մեջ առա Արտիգիսմո կոչվածի վայրի համը, նշմարեցի, հասա (գուցե անվիճելի) այն գիտակցությանը, թե Ուրուգվայը ավելի պարզունակ է, քան մեր երկիրը, ուստի և՝ ավելի քաջ… Հիշում եմ, որ այդ գիշեր չափազանցված սիրալիրությամբ բաժանվեցինք: Ձմռանը, իմ ֆանտաստիկ պատմվածքի համար (որ անճարակ համառությամբ չէր ուզում գտնել իր վերջնական ձևը) մեկ կամ երկու հանգամանքի պակասն ինձ գնդապետ Տաբարեսի տուն տարավ: Նրա մոտ էր տարիքոտ մի մարդ՝ դոկտոր Խուան Ֆրանցիսկո Ամարոն, Պայսանդուից, ինքն էլ Սարավիայի հեղափոխության մասնակիցներից մեկը: Բնականաբար, խոսքը դարձավ Մասոլլերի շուրջ: Ամարոն մի քանի անեկդոտներ պատմեց և հետո, բարձրաձայն մտածելու պես, դանդաղ ավելացրեց. - Հիշում եմ, գիշերեցինք Սանտա Իրենեյում, մի խումբ միացավ մեզ: Նրանց մեջ էին Ֆրանսիացի մի անասնաբույժ, որ մահացավ գործողության նախօրյակին և Էնտրե Ռիոսից եկած ոչխար խուզող մի երիտասարդ, ոմն Պեդրո Դամիան: Քամահրանքով ընդհատեցի. - Գիտեմ,- ասացի,- փամփուշտներից վախեցած արգենտինացին: Լռեցի: Երկուսն էլ զարմացած ինձ էին նայում: - Դուք սխալվում եք, պարոն,- ասաց վերջապես Ամարոն,- Պեդրո Դամիանը մահացավ տղամարդուն վայել մահով: Երեկոյան ժամը չորսն էր: Կարմիրների հետևազորն ամրացել էր բլրի գագաթին, մերոնք՝ նիզակներով զինված՝ գրոհեցին: Դամիանը բացականչելով առաջ նետվեց, փամփուշտը խրվեց կրծքավանդակի կենտրոնը: Կանգնեց ասպանդակներին, ավարտեց կիսատ բացականչությունը և գետին տապալվեց ու ձիերի ոտքերի տակ մնաց: Մեռած էր, և Մասոլլերի վերջին գրոհը նրա վրայով անցավ: Այդքան քաջ և դեռ քսանն էլ չէր լրացել: Անկասկած Ամարոն խոսում էր մի այլ Դամիանի մասին, բայց ինչ-որ բան ինձ դրդեց հարցնելու, թե ինչ էր տղայի գոռացածը: - Հայհոյանքներ,-ասաց գնդապետը,- ուրիշ ի՞նչ կարող էր գոռալ գրոհի ժամանակ: - Հնարավոր է,- ասաց Ամարոն,- բայց ես լսեցի, որ գոչում էր. «Կեցցե Ուրիսան»: Լռեցինք: Վերջապես գնդապետը շշնջաց: - Կարծես ոչ թե Մասոլլերում, այլ մի դար առաջ Կագանչայում կամ Ինդիա Մուերտայում էի կռվում: Անկեղծ զարմանքով ավելացրեց. - Այդ զորքերին ես եմ առաջնորդել: Բայց պատրաստ եմ երդվելու, որ առաջին անգամ եմ լսում Դամիանի անունը: Չկարողացանք հիշեցնել: Բուենոս Այրեսում նրա մոռացկոտությունից ավելի մեծ անակնկալ էր ինձ սպասում: Մի երեկո Միտչելի անգլիական գրախանութի ներքնահարկում, Էմերոսոնի ստեղծագործությունների 11 հատորների առաջ կագնած, Պատրիսի Գանոնին հանդիպեցի:  The Past-ի թարգմանության մասին հարցրի: Ասաց, որ թարգմանելու մտադրություն չուներ և որ իսպանական գրականությունն այնքան ձանձրալի է, որ Էմերսոնի կարիքն ընդհանրապես չի զգացվում: Հիշեցի, որ այդ թարգմանության մասին նա ինձ գրել էր այն նամակում, ուր հայտնում էր Դամիանի մասին: Դամիանի ով լինելը հարցրեց: Իզուր բացատրեցի: Վախով նկատեցի, որ տարօրինակ ձևով է ինձ լսում և սկսեցի խոսել դժբախտ Պոյից ավելի բարդ, ավելի տաղանդավոր և անկասկած ավելի ինքնատիպ բանաստեղծ Էմերսոնին պարսավողների մասին ծավալվող գրական մի վեճի շուրջ: Մի քանի դեպք ևս պետք է նշեմ: Ապրիլին գնդապետ Դիոնիսիո Տաբարեսից նամակ ստացա. նա արդեն հիշում էր Մասսոլլերի ճակատամարտում գրոհողներին մարտի տանող պատանուն, որին իր զինվորները թաղել էին այդ գիշեր բլրի լանջին: Հուլիսին անցա Գուալեգուայու, սակայն Դամիանի տունը չգտա՝ նրան ոչ ոք չէր հիշում: Մահվան ժամին նրա մոտ գտնվող Դիեգո Աբարոային ուզեցի հարցաքննել՝ ձմեռնամուտից առաջ մահացել էր: Ուզեցի Դամիանի դիմագծերն հիշել. ամիսներ հետո հաստատեցի, որ մտաբերածս մռայլ դեմքը հայտնի տենոր Թամբելիկի դեմքն է Օթելլոյի դերում: Այժմ կանցնեմ ամենադյուրին կռահումներին, բայց միևնույն ժամանակ և ամենահամոզիչին. ընդունել երկու Դամիանների գոյությունը, մեկը՝ վախկոտը, 1946 թավականին Էնտրե Ռիոսում վախճանված, մյուսը՝ քաջը, որ 1904 թվականին մահացավ Մասոլլերում: Սրա թերությունն այն է, որ չի բացատրում բուն թյուրիմացությունը՝ գնդապես Տաբարեսի հիշողության անբացատրելի կորուստը, մոռացում, երբ կարճ ժամանակի ընթացքում հիշողությունից դուրս է ընկնում մարդու ինչպես դեմքը, այնպես էլ անունը: Չեմ ընդունում, չեմ ուզում ընդունել ավելի պարզ մի կռահում, որ ես նիրհած եմ եղել առաջին հանդիպման ժամանակ): Ավելի հետաքրքրական է Ուլրիկ ֆոն Կյուլմանի հնարած գերբնական կռահումը: Պեդրո Դամիանը, ասում է Ուլրիկը, վախճանվեց ճակատամարտում և մահվան ժամին Աստծուց խնդրեց, որ իրեն վերադարձնի Էնտրե Ռիոս: Աստված մի վայրկյան տատանվեց, խնդրողը մեռավ, և մի քանիսը տեսան նրա վայր ընկնելը, Աստված, որ չի կարող փոխել անցյալը, բայց կարող է փոխել անցյալի պատկերները, մահվան պատկերը փոխարինեց ուշաթափության պատկերով և էնտրեռիոսցին տուն վերադարձավ: Վերադարձավ, բայց չպետք է մոռանանք նրա ստվեր լինելը: Առանց կնոջ, առանց ընկերների ապրեց մենության մեջ, ամեն ինչ սիրեց, ունեցավ ամեն ինչ, բայց հեռվից՝ ապակու միջից, «մահացավ», և ինչպես ջուրը ջրի մեջ՝ կորավ նրա անոսր ստվերը: Այս կռահումը արհեստական է, բայց պետք է, որ ինձ հուշի իրականում պատահածը (այն, որ ես այսօր ճիշտ եմ համարում), որ միևնույն ժամանակ ավելի և՛ պարզ է, և՛ ավելի անհավատալի: Գրեթե պատահմամբ գլխի ընկա: Պիեռ Դամիանիի De Omnipotentia տրակտատն էի թերթում՝ «Դրախտի XXI երգի երկու տողն ուսումնասիրելու համար, երկու տող, ուր հենց նույնացման համար մի խնդիր է առաջարկվում: Սույն տրակտատի հինգերորդ գլխում Պիեռ Դամիանին, հակաճառելով Արիստոտելին և Ֆրեդեգար Տուրացուն, գտնում է, որ Աստված կարող է եղած չեղածը դարձնել: Այդ հին աստվածաբանական վեճերը կարդալով՝ սկսեցի հասկանալ դոն Պեդրո Դամիանի ողբերգական պատմությունը»: Ես այսպես եմ մեկնաբանում: Դամիանը Մասոլլերում իրեն վախկոտի պես պահեց, և ամբողջ կյանքը նվիրեց այդ ամոթալի թուլությունը սրբագրելու գործին: Էնտրո Ռիոս վերադարձավ, ոչ մեկի վրա ձեռք չբարձրացրեց, ոչ մեկի դեմքին դանակի հետք չթողեց, քաջի համբավ չորոնեց, բայց նյանկայի դաշտերում սարերի ամայության դեմ կռվելով՝ պնդացավ: Անգիտակցաբար պատրաստեց հրաշքը: Սրտի խորքում մտածեց. «Եթե ճակատագիրն ինձ մի այլ ճակատամարտ նվիրի, ես նրան արժանի կլնեմ»: Աննկուն հույսով քառասուն տարի սպասեց, և մահվան ժամին վերջապես հասավ ճակատամարտը: Թեև պատրանքի ձևով, բայց հույներն արդեն գիտեին, որ լոկ երազի ստվերներն ենք: Հոգեվարքի մեջ վերապրեց իր ճակատամարտը և ինքն իրեն տղամարդու պես պահեց, և գրոհի ժամանակ առաջնամարտիկի դիրք գրավեց, ու փամփուշտը խրվեց նրա կրծքավանդակը: Այդպես բուռն կրքի հետևանքով Պեդրո Դամիանը կարողացավ 1946 թվականին մեռնել Մասոլլերի ճակատամարտում, որ տեղի է ունեցել 1904 թվականի ձմռան ու գարնան միջև:  Աստվածաբանական աշխատություններում հերքվում է այն միտքը, թե Աստված կարող է անցյալը ջնջել, սակայն ոչինչ չի ասվում պատճառահետևանքային այն բարդ հարաբերության մասին, այնքան ընդարձակ ու սերտ, որ  հնարավոր չի լինի թեկուզ մի աննշան դեպք, որքան էլ անկարևոր, ոչնչացնել առանց ներկան արժեզրկելու: Փոփոխել անցյալը չի նշանակում փոփոխել մի դեպք, այլ ոչնչացնել բոլոր հետևանքները, որոնք դեպի անսահմանություն են ձգտում: Այլ կերպ ասած՝ նշանակում է ստեղծել երկու համաշխարհային պատմություն: Առաջինում (ասենք) Պեդրո Դամիանը մահանում է Էնտրե Ռիոսում, 1946 թվականին, երկրորդում՝ Մասոլլերում, 1904 թվականին: Մեր այժմյան ապրած պատմությունն այս է, սակայն մյուսի խափանումն անմիջական չեղավ, և դրա հետևանքը նշածս անհեթեթություններն են: Գնդապետ Դիոնիսիո Տաբարեսը վերապրեց բոլոր դրվագները՝ սկզբում հիշեց, որ Դամիանն իրեն վախկոտի պես է պահել, հետո մոռացավ նրան, հետո հիշեց նրա հերոսական վախճանը: Աբարկոյի դեպքը պակաս հետաքրքրական չէ. գտնում եմ, որ նա մահացավ Պեդրո Դամիանի մասին շատ բան իմանալու պատճառով: Իսկ ինձ այդպիսի վտանգ չի սպառնում: Գուշակել ու գրանցել եմ տրամաբանական մտածողության մի խառնակություն, մարդկանց համար անըմբռնելի մի ընթացք, սակայն այդ երկյուղալի նախապատվությունը թուլանում է մի քանի հանգամանքների պատճառով: Նախ վստահ չեմ, թե միշտ ճշմարտությունն եմ գրել: Ինձ թվում է, որ պատմածիս մեջ կեղծ հուշեր կան: Ինձ թվում է, որ Պեդրո Դամիանը (եթե գոյություն է ունեցել) այլ անուն է կրել, որ ես այդ անվամբ եմ հիշում նրան, որպեսզի մի օր հավատամ, թե այս պատմությունն ինձ Պիեռ Դամիանիի գաղափարներն են ներշնչել: Նման բան է կատարվում առաջին պարբերությունում հիշատակված պոեմում, ուր անցյալի անդարձության մասին է խոսվում: 1951 թվականին ինձ կթվա, որ ֆանտաստիկ մի պատմվածք եմ գրել և պատմած կլինեմ իրական մի դեպք. մոտ երկու հազար տարի առաջ միամիտ Վերգիլիոսին թվում էր, որ մարդու ծնունդն էր ազդարարում, մինչդեռ պարզվեց, որ նա գուշակել էր Աստծունը: Խեղճ Դամիան: Մահը նրան տարավ 20 տարեկանում, մի տխուր, անիմաստ ու չնչին պատերազմում, սակայն հասավ նրան, ինչին սիրտն էր տենչում, և երկար տևեց տենչանքին հասնելը, և գուցե դրանից մեծ երջանկություն չկա:  Թարգմանությունը իսպաներենից՝ Հովհաննես Բոդուկյանը 
«Պատմածս դեպքերի ճշգրիտ աշխարհագրությունը կարևոր չէ: Բացի այդ, Բուենոս Այրեսում ի՞նչ ճշգրտություն կարող են պահպանել Արմիտսար կամ Ուդհ անունները: Ուրեմն թող բավական լինի ասել, որ տարիներ առաջ մուսուլմանական մի քաղաքում խառնակչություններ տեղի ունեցան, և որ կենտրոնական կառավարությունը կարգ ու կանոն հաստատելու համար զորավոր մի մարդ ուղարկեց այնտեղ: Այդ մարդը շոտլանդացի էր, պատկանում էր զորավարների հայտնի մի ցեղի և իր արյան մեջ կրում էր բռնության ամենաիսկական ավանդությունը: Ընդամենը մի անգամ տեսա նրան, բայց երբեք չեմ մոռանա նրա կուպրի պես սև մազերը, ցցված այտոսկրերը, սուր քիթն ու բերանը, լայն ուսերն ու վիկինգի ջլապինդ կազմվածքը: Այս գիշեր իմ պատմության մեջ նրան կանվանենք Դավիթ Ալեքսանդր Գլենքեռն. երկու անուններն էլ ձեռնտու են, քանի որ երկուսն էլ պատկանում են երկաթե գայիսոնով ղեկավարող թագավորների: Դավիթ Ալեքսանդր Գլենքեռնը (պետք է վարժվեմ նրան այդպես անվանելուն), կարծում եմ, սարսափազդու մի մարդ էր՝ նրա գալստյան լուրն արդեն բավարար եղավ քաղաքը հանդարտեցնելու համար: Սակայն դա նրան խանգարեց, և նա անմիջապես սաստիկ կարգադրությունների դիմեց: Անցան տարիներ: Խաղաղվեց քաղաքն ու շրջանը՝ սիկղերն ու մուսուլմանները մոռացել էին իրենց հին գժտությունները, և հանկարծ Գլենքեռնը անհետացավ: Բնականաբար տարածվեց լուրը, թե նրան կամ սպանել, կամ էլ առևանգել են: Այս ամբողջ պատմությունը մեծավորիցս իմացա՝ գրաքննությունն այդ ժամանակ այնքան ուժեղ էր, որ թերթերը չմեկնաբանեցին (որքան հիշում եմ՝ ոչ էլ նշեցին) Գլենքեռնի անհետանալը: Մի հին առակ ասում է, որ Հնդկաստանը աշխարհից մեծ է, Գլենքեռնը, որ գուցե ամենակարող էր այն քաղաքում, ուր ուղարկվել էր հրամանագրի տակ դրված կնիքով, Կայսրության վարչական կազմի ամբողջության մեջ գուցե հասարակ պտուտակ էր ընդամենը: Տեղական ոստիկանության հետազոտությունները ապարդյուն անցան. մեծավորս մտածեց, որ քաղաքացիական հագուստով հետոզոտողը պակաս կասկած կարթնացներ և կարող էր ավելի մեծ հաջողությունների հասնել: Երեք թե չորս օր հետո (Հնդկաստանում տարածություններն հսկայական են), ես առանց հույսի նշույլի թափառում էի քաղաքի մռայլ փողոցներում, ուր անհետ կորել էր Գլենքեռնը: Գրեթե անմիջապես զգացի Գլենքեռնին թաքցնելու նյութված դավադրության առկայությունը: Այս քաղաքում (ես կարողացա ենթադրել) մեկը չկար, որ չիմանա գաղտնիքը և երդված չլինի պահպանել այն: Հարցաքննությունների ժամանակ շատերը ցուցաբերում էին բացարձակ անտեղյակություն. չգիտեին Գլենքեռնի ով լինելը, նրան երբեք չէին տեսել, երբեք չէին լսել նրա մասին: Իսկ ուրիշները նրան մի քառորդ ժամ առաջ էին տեսել այսինչ-այնինչի հետ խոսելիս, նրանց լկտիությունն  այն աստիճանի էր հասնում, որ ինձ ուղեկցում էին մինչև այն տունը, ուր իրենք մտել էին. բնականաբար այնտեղ ոչ ոք ոչինչ չգիտեր նրանց մասին, կամ էլ նրանք հենց նոր էին այնտեղից հեռացել: Այդ սրախոսներից մի քանիսին բռունցքի հարվածներ հասցրի: Վկաներն արդարացրին ինձ, սակայն տեղնուտեղը նոր ստեր հնարեցին: Չհավատացի, բայց չէի կարող չլսել: Մի երեկո ինձ մի ծրար հանձնեցին՝ մեջը մի փոքրիկ թուղթ կար, որի վրա խզբզած էր ինչ-որ հասցե… Երբ հասա, արևն արդեն թեքվել էր: Թաղամասն աղքատ ու համեստ էր, տունը՝ շատ ցածր, մայթից նկատեցի իրար հաջորդող հողածածկ բակերը և հետնամասից եկող լուսավորություն: Վերջին բակում մուսուլմանական ինչ որ տոն էր նշվում. կարմրավուն փայտից շինված ուդը ձեռքին մի կույր մտավ ներս: Ոտքերիս առաջ, իրի պես անշարժ, շեմին կծկվել էր մի շատ ծեր մարդ: Կնկարագրեմ նրա արտաքինը, քանի որ դա պատմվածքիս էական մասերից է: Տարիները, ինչպես ջրերը՝ քարերին կամ մարդկանց սերունդները՝ դատողություններին, փոքրացրել ու հղկել էին նրան: Չգիտեմ՝ ինձ թվա՞ց, թե նա իսկապես ցնցոտիներ էր հագել, բայց գլխի փաթթոցը կարծես այդ ցնցոտիների մի մասը լիներ: Մայրամուտ էր արդեն, երբ նա ինձ դարձրեց իր շատ թուխ, շատ երկար ու սպիտակ մորուքով դեմքը: Ես հույսս արդեն կորցրել էի, ուստի առանց այլևայլի խոսք բացեցի Դավիթ Ալեքսանդր Գլենքեռնի մասին: Չհասկանալով ինձ (գուցե չլսեց), և ես հարկադրված բացատրեցի, որ փնտրածս դատավոր էր, և որ ես որոնում եմ նրան: Այս խոսքերն արտասանելուց հետո զգացի, թե որքան անհեթեթ էր այս զառամյալ մարդուն հարցաքննելը. նրա համար ներկան հազիվ լսելի անորոշ մի շշուկ էր: Այդ մարդը (մտածեցի) կարող է խռովության և Ակբարի մասին նորություններ հաղորդել, բայց ոչ երբեք Գլենքեռնից: Նրա ասածներն հաստատեցին իմ կարծիքը: - Դատավո՞ր,- արտաբերեց թեթև զարմանքով,- կորած մի դատավոր, որին որոնում են: Դեպքը տեղի ունեցավ, երբ ես դեռ երեխա էի: Թվականները չեմ հիշում, բայց դեռ Նիկոլ Սեյնին (Նիկոլսոնին) Դելիի բերդի առաջ չէին սպանել: Անցած ժամանակը մնում է հիշողության մեջ, անկասկած կմտաբերեմ այն, ինչ տեղի ունեցավ: Աստված զայրացած թույլ էր տվել մարդկանց այլասերվածությունը, բերանները բացվում էին անեծքներով, խաբեություններով և կեղծիքով: Բայց ոչ բոլորն էին ամբողջապես ապականված, և երբ լուր տարածվեց, թե թագուհին մի մարդ է ուղարկելու, որ այս երկրում Անգլիայի օրենքը հաստատի, պակաս չարերն ուրախացան, քանի որ զգացին, թե օրենքն անօրենությունից լավ է: Քրիստոնյայի հասնելուց հետո չուշացան օրինազանցություններն ու որոշումների առուծախը, սարսափելի ոճիրների քողարկումն ու որոշումների առուծախը: Սկզբում չմեղադրեցին նրան, նրա վարած անգլիական արդարադատությունը ոչ մեկին ծանոթ չէր, գուցե նոր դատավորի կարծեցյալ օրինազանցությունները հիմնավորապես իրավացի և գաղտնի պատճառներ ունեին: Ուզում էին մտածել՝ ամեն ինչ իր արդարացումը կունենա նրա գրքում, բայց աշխարհի չար դատավորների հետ ունեցած նրա ակնհայտ նմանությունը վերջապես ժողովրդին համոզեց, որ նա սովորական չարագործ է: Նա դարձավ մի բռնապետ, իսկ խեղճ ժողովուրդը, մի ժամանակ նրա վրա դրած չարդարացված հույսից վրեժ լուծելու միտումով, սկսեց նրան առևանգելու և դատի ենթարկելու գաղափարով տարվել: Խոսելը բավական չէ, խոսքից հարկադիր գործի անցան: Ոչ ոք, բացի շատ պարզունակներից և երիտասարդներից, չհավատաց այդ հանդուգն ծրագրի իրագործման գաղափարին, բայց հազարավոր սիկղեր ու մուսալմաններ առանց հավատալու կատարեցին իրենց խոսքը՝ իր վախճանին հասցրին այն, ինչը նրանցից յուրաքանչյուրն առանձին-առանձին անհնարին էր համարում: Առևանգեցին դատավորին և նրան բանտարկեցին հեռավոր մի արվարձանի ագարակներից մեկում: Ապա հայտնի դարձան նրա զոհերի կամ (որոշ դեպքերում) նրանց այրիների կամ որբերի մասին. դահճի սուրը տարիների ընաթացքում չէր հանգստացել: Եվ վերջապես, գուցե դա եղավ ամենադժվարը, որոնեցին և ընտրեցին մի դատավոր, որը պետք է դատավորին դատեր: Այստեղ նրան ընդհատեցին տուն մտնող կանայք: Հետո նա դանդաղորեն շարունակեց. - Հայտնի է, որ յուրաքանչյուր սերնդի հետ աշխարհ են գալիս չորս ճշմարիտ ու արդար մարդիկ, որոնց վրա է անտեսանելիորեն հենվում է տիեզերքը, և նրանք են, որ ներկայացնում ու արդարացնում  են տիեզերքը Տիրոջ առաջ, անկասկած այդ մարդկանցից մեկը ամենահարմար դատավորը կլիներ: Բայց որտե՞ղ գտնել նրանց, եթե նրանք անանուն կորած են այս աշխարհում, եթե հնարավոր չէ նրանց տեսնելով զանազանել, եթե իրենք իսկ չեն գիտակցում իրենց առաքելության մեծ նշանակությունը: Այդ ժամանակ մեկը մտածեց, որ եթե ճակատագիրը մեր նպատակի համար բացառում է իր իմաստուններին, ապա մենք պետք է անխելքներին դիմենք: Այս կարծիքը հաղթող դուրս եկավ: Դատարանը կազմվեց ղուրանագետներով, օրենքի գիտուններով, առյուծներ կոչվող և լոկ մի Աստված պաշտող սիկղերով, բազմաստված հինդուներով, մահավիրայի վանահայրերով, որոնք սովորեցնում են, թե Տիեզերքը նման է ոտքերը չռած մարդու, կրակապաշտներով և սևամորթ հրեաներով, բայց վերջին դատավճիռը վստահվեց մի խելագարի: Այստեղ նրան ընդհատեցին տոնակատարությունից վերադարձող մարդիկ: - Մի խելագարի,- կրկնեց,- որպեսզի նրա բերանով խոսեր Աստծո իմաստությունը և ամաչեցներ ամբարտավաններին: Նրա անունը մոռացվել է կամ երբեք էլ չի իմացվել, բայց նա այս փողոցներով մերկ կամ ցնցոտիներ հագած էր ման գալիս, անընդտատ մատներն էր հաշվում ու ծաղրում ծառերին: Ողջախոհությունս ըմբոստացավ: Ասացի, որ որոշումը խելագարին վստահելը նշանակում էր անվավեր ճանաչել դատավարությունը: - Մեղադրյալն ընդունեց նրան որպես դատավոր,- եղավ պատասխանը: - Գուցե հասկացավ, որ նկատի ունենալով հավաքվածներին սպառնացող վտանգը, եթե իրեն ազատ արձակեին, միայն խելագարից կարող էր մահվան դատավճիռ չսպասել: Լսել եմ, որ ծիծաղել է, երբ նրան հայտնել են, թե ով է լինելու դատավորը: Վկաների բազմաքանակության պատճառով դատավարությունը օր ու գիշերներ տևեց: Լռեց: Ակնհայտորեն մի բան մտահոգում էր նրան, և մի բան ասելու համար հարցրի՝ քանի՞ օր: - Առնվազն տասնինը,- ասաց: Տոնակատարությունից վերադարձող մարդիկ նորից ընդհատեցին նրան: Գինին արգելված է մուսուլմաններին, բայց դեմքերն ու ձայները կարծես գինով լինեին: Ինչ-որ մեկն անցնելիս ինչ-որ բան գոռաց ծերունուն: - Ճիշտ տասնինը օր,- ճշտեց ծերունին: - Անհավատ շունը լսեց դատավճիռն, ու դանակը խրվեց նրա կոկորդը: Նա խոսում էր վայրի հրճվանքով: Եվ միևնույն ձայնով շարունակեց պատմությունը:  - Առանց վախի մահացավ. Ամենաստորներն անգամ ինչ-որ արժանիք ունեն: - Որտե՞ղ է կատարվել պատմածդ,- հարցրի: - Մի հեռավոր ագարակո՞ւմ: Առաջին անգամ լինելով՝ նայեց աչքերիս մեջ: Հետո, դանդաղորեն, բառերը չափելով, բացատրեց: - Ասացի, որ մի ագարակում են բանտարկել նրան, չասացի, որ նրան այնտեղ են դատել: Այս քաղաքում են դատել նրան, որևէ տան մեջ, սրա նման մի տան: Մի տուն մի ուրիշ տնից չի կարող տարբերվել, կարևորն այն է, որ իմանանք, թե որտե՞ղ է կառուցված, երկնքո՞ւմ, թե՞ դժոխքում: Դավադիրների ճակատագրի մասին հարցրի: - Չգիտեմ,-ասաց համբերությամբ: - Այդ դեպքերը տարիներ առաջ են կատարվել ու մոռացվել: Գուցեև մարդիկ նրանց մեղավոր են համարել, բայց Աստված՝ երբեք: Այս ասելով՝ ոտքի ելավ: Զգացի, որ նրա խոսքերը հրաժեշտի նշան էին, և որ այդ պահից ես նրա համար դադարել եմ գոյություն ունենալուց: Փենջաբում ապրող ցեղերի մարդկանցից ու կանանցից բաղկացած մի ամբոխ, աղոթելով ու երգելով, ներխուժեց ներս և գրեթե ավլեց մեզ, ինձ զարմացրեց այն, որ գրեթե  երկար միջանցքների նմանվող այդքան նեղ բակերից ինչպես կարողացան այդքան մարդիկ դուրս գալ: Շատերը շրջակայքի տներից էին դուրս գալիս. անկասկած ցանկապատերի վրայով էին թռել… հրելով ու հայհոյելով ճանապարհ բացեցի: Վերջին բակում հանդիպեցի դեղին ծաղիկներով թագադրված մի մերկ մարդու, որին համբուրում ու մեծարում էին բոլոր ներսում գտնվողները, նրա ձեռքին մի սուր կար: Սուրն արյունոտ էր՝ այդ սուրը Գլենքեռնին էր սպանել. նրա անդամատված դիակը ետին բակի ախոռներում գտա: Թարգմանությունը իսպաներենից՝ Հովհաննես Բոդուկյանի Տես նաև Մեռյալը, Հարավը և Մյուս մահը 
Through the Looking-Glass, VI Համատարած  գիշերվա  մեջ  ոչ  ոք  չտեսավ  նրա  տեղ  հասնելը ,  ոչ  ոք  չտեսավ  սրբազան  կավահողի  մեջ  ընկղմված  եղեգնյա  նավակը ,  սակայն  մի  քանի  օր  անց  բոլորն  էլ  գիտեին ,  որ  այդ  մտախոհ  մարդը  Հարավից  էր  գալիս ,  և  որ  նրա  հայրենիքը  ջրերն  ի  վեր ,  սարերի  կոշտ  լանջին  գտնվող  անհամար  ավաններից  մեկն  էր ,  այն  վայրերից ,  ուր  դեռ  զենդական  լեզուն  հունարենից  չի  վարակվել ,  ուր  բորոտությունն  հաճախական  չէ :  Ճշմարտությունն  այն  է ,  որ  այդ  մոխրագույն  մարդը  համբուրեց  կավահողը  և ,  առանց  իրենից  հեռացնելու ( գուցե  և  առանց  զգալու )  մարմինը  ծակծկող  սուր  ճյուղերը ,  բարձրացավ  բարձունքն  ի  վեր ,  թույլ  ու  արյունոտ  սողաց  մինչև  շրջանաձև  կամարը ,  ուր  բարձրանում  էր  քարե  մի  վագր  կամ  ձի ,  որն  ինչ - որ  ժամանակ  կրակի  գույն  էր  ունեցել ,  իսկ  այժմ  մոխրագույն  էր :  Այդ  շրջանակը ,  հին  հրդեհներից  ավերված ,  ճահճոտ  անտառից  կործանված ,  մի  տաճար  էր ,  որտեղ  բնակվող  աստվածությունը  մարդուց  հարգանք  չէր  ընդունում :  Օտարականը  պառկեց  խորանի  առաջ :  Բարձրագահ  արևն  արթնացրեց  նրան :  Առանց  զարմանալու  պարզվեց ,  որ  վերքերը  բուժվել  են ,  փակեց  դժգույն  աչքերն  ու  նորից  քնեց .  դա  մարմնի  թուլություն  չէր ,  այլ  կամքի  որոշում :  Գիտեր ,  որ  այդ  տաճարն  էր  իր  անհաղթ  նպատակի  պահանջած  վայրը ,  գիտեր ,  որ  անդադրում  ծառերը  չէին  կարողացել  խեղդել  ներքևի՝  հոսանքն  ի  վար  գտնվող  մի  այլ՝  սրա  նման  այրված  և  մեռած  աստվածների  պատկանող  տաճարը ,  գիտեր ,  որ  իր  անմիջական  պարտականությունը  քնելն  էր :  Կեսգիշերին  նրան  արթնացրեց  ինչ - որ  թռչունի  հուսակտուր  կանչը :  Բոբիկ  ոտքերի  հետքերը ,  շաղ  տված  արմավներն  ու  կուժը  նրան  հուշեցին ,  որ  շրջանի  բնակիչները  հարգանքով  հսկել  էին  իր  քունը  և  կամ  իր  պաշտպանությունն  էին  խնդրում ,  կամ  էլ  վախենում  էին  իր  դյութանքից :  Զգաց  երկյուղի  սառնությունը  և  լայն  պատի  մեջ  գերեզմանային  մի  նկուղ  որոնեց  ու  ծածկվեց  անծանոթ  տերևներով : Նրա  նպատակը  արտառոց  չէր ,  բայց  անբնական  էր :  Ուզում  էր  երազում  տեսնել  մի  մարդու ,  ուզում  էր  նրան  երազել  մանրակրկիտ  ամբողջականությամբ  և  այն  պարտադրել  իրականությանը :  Դյութական  այդ  ծրագիրը  կլանել  էր  նրա  ամբողջ  հոգին .  եթե  ինչ - որ  մեկը  հարցներ  իր  իսկ  անունը  կամ  իր  անցած  կյանքի  որևէ  հանգամանք ,  նա  չէր  կարողանա  պատասխանել :  Անբնական  ու  ավերակ  տաճարը  շատ  հարմար  էր ,  քանի  որ  այնտեղ  տեսանելի  աշխարհը  նվազագույնն  էր ,  մշակների  մոտիկությունն  էլ  էր  ձեռնտու ,  քանի  որ  սրանք  էին  հոգալու  իր  սակավապետ  կարիքները :  Նրանց  նվիրաբերած  բրինձն  ու  մրգերը  իր  մարմնի  համար ,  որի  հոգսը  քնելն  ու  երազելն  էր ,  բավարար  սնունդ  էին : Սկզբում  երազները  խառնիճաղանջ  էին ,  հետո  իմաստ  ձեռք  բերեցին  և  տրամաբանություն :  Օտարականը  ինքն  իրեն  երազում  էր  շրջանաձև  մի  ամֆիթատրոնի  կենտրոնում ,  որն  ինչ - որ  չափով  այրված  տաճարն  էր  ներկայացնում .  մտախոհ  աշակերտների  զբաղեցնում  էին  աստիճանները ,  վերջիններիս  դեմքերն  օրորվում  էին  հեռավոր  դարերում՝  աստղային  մի  բարձրության  վրա ,  սակայն  կատարելապես  հստակ  էին :  Մարդը  նրանց  դասավանդում  էր  կազմախոսություն ,  տիեզերագիտություն  և  կախարդանք .  այդ  դեմքերը  լսում  էին  տենչագին  և  փորձում  էին  իմացությամբ  պատասխանել  իրենց  տրված  հարցերին ,  կարծես  գուշակում  էին  այդ  քննության  կարևորությունը ,  որը  նրանցից  մեկն  ու  մեկին  ազատելու  էր  ունայն  կերպարանքից  և  զետեղելու  իրական  աշխարհում :  Քուն  թե  արթուն՝  մարդը  քննում  էր  իր  տեսիլքների  պատասխանները ,  կեղծիքից  խուսափում  էր  և  որոշ  շվարումներից  գուշակում  մտավոր  կարողության  աճը :  Որոնում  էր  այնպիսի  մեկին ,  որն  արժանի  կլիներ  տիեզերքին  մասնակից  լինելու  արարողությանը : Ինը  թե  տասը  գիշեր  հետո  հասկացավ ,  որ  իր  գաղափարախոսությունը  ծուլորեն  ընդունող  աշակերտներից  ոչինչ  չէր  կարող  սպասել  և  որ  որոշ  ակնկալիք  ուներ  այն  աշակերտներից ,  որոնք  մեկ - մեկ  տրամաբանորեն  փորձում  էին  հակաճառել  իրեն :  Առաջիններն ,  իհարկե ,  արժանի  էին  սիրո  և  համակրանքի ,  բայց  անձ  չէին  կարող  դառնալ ,  վերջինները  հույս  էին  ներշնչում :  Մի  երեկո ( այժմ  երեկոներն  էլ  էին  նրան  երազելու  հնարավորություն  տալիս ,  հիմա  արթուն  էր  ընդամենը  մի  քանի  ժամ՝  արշալույսին )  վերջնականապես  արձակեց  պատրանքային  ընդարձակ  դպրոցը  և  մեն  մի  աշակերտ  պահեց .  սա  մտախոհ ,  մելամաղձոտ ,  հաճախ  անսաստ ,  վարպետի  սուր  դիմագծերը  կրկնող  մի  երիտասարդ  էր :  Ընկերների  հանկարծակի  անհայտացումը  գրեթե  չզարմացրեց  նրան :  Մի  քանի  անհատական  դասերից  հետո  նրա  առաջադիմությունը  հիացրեց  վարպետին :  Սակայն  պատահեց  աղետալին :  Մի  օր  մարդը  քնից  վեր  կացավ ,  ինչպես  լպրծուն  մի  անապատից ,  նայեց  իրիկնային  ունայն  լույսին ,  որն  արշալույսի  հետ  շփոթեց  և  հասկացավ ,  որ  երազի  մեջ  չէ :  Այդ  ամբողջ  գիշերն  ու  ցերեկը  ակներևաբար  անքնությունը  տանջեց  նրան :  Ուզեց  հետազոտել  անտառը ,  հոգնել  ճահիճների  մեջ  ուժասպառության  աստիճան  և  հազիվ  սովորական ,  վաղանցուկ ,  անօգտակար  տեսիլներով  լիցքավորված ,  մի  թեթև  քնատություն  ձեռք  բերեց :  Ուզեց  վերադառնալ  դպրոցին ,  սակայն  հորդորական  հակիրճ  խոսքերը  նոր  էր  արտաբերել ,  երբ  դպրոցը  ձևափոխվեց  ու  հալվելով  անհետացավ :  Գրեթե  անդադար  անքնության  մեջ՝  զայրույթի  արցունքներն  այրեցին  նրա  ծերունական  աչքերը : Հասկացավ ,  որ  բարձրագույն  և  ցածրակարգ  բոլոր  առեղծվածների  մեջ  խորանալով  հանդերձ ,  երազների  անտրամաբանական  և  գլխապտույտ  նյութը  ձևակերպելու  ջանքը  տղամարդու  բռնած  գործերից  ամենադժվարինն  է ,  շատ  ավելի  դժվար ,  քան  ավազից  պարան  հյուսելը ,  կամ  անդեմ  քամուց  մետաղադրամ  պատրաստելը :  Հասկացավ ,  որ  առաջին  անհաջողությունն  անխուսափելի  էր :  Երդվեց  մոռանալ  հսկայական  այն  ցնորքը ,  որ  սկզբնական  շրջանում  շեղել  էր  նրան  և  աշխատանքային  այլ  մեթոդ  որոնեց :  Գործի  անցնելուց  առաջ  մի  ամիս  նվիրեց  ցնորքում  վատնած  ուժերը  վերականգնելու  գործին :  Վանեց  երազելու  բոլոր  նախամիտումներն  ու  գրեթե  անմիջապես  կարողացավ  քնել :  Այդ  ժամանակահատվածում  քիչ  երազեց  և  երազներին  ուշադրություն  չդարձրեց :  Գործը  վերսկսելու  համար  սպասեց ,  որ  լուսնի  կլորությունը  կատարյալ  լինի :  Երեկոյան  լվացվեց  գետի  ջրերում ,  երկրպագեց  երկնային  աստվածներին ,  արտասանեց  ամենակարող  անվան  ծիսական  վանկերն  ու  քնեց :  Գրեթե  անմիջապես  երազում  բաբախող  մի  սիրտ  տեսավ : Տասնչորս  պայծառ  գիշերների  ընթացքում  մանրամասն  սիրով  երազեց  այդ  սիրտը :  Սիրտը  շարժուն  էր ,  ջերմ ,  խորհրդավոր ,  փակ  բռունցքի  մեծությամբ  և  կարմրավուն՝  անդեմ  ու  անսեռ  մարդկային  մարմնի  խավարում : Ամեն  գիծեր  ավելի  ակնհայտորեն  էր  ընկալում  այն :  Ձեռք  չէր  տալիս ,  սահմանափակվում  էր  վկայակոչելով ,  դիտելով ,  գուցե  և  սրբագրում  էր  հայացքով :  Տարբեր  տարածություններից  ու  անկյուններից  էր  ընկալում  ու  ապրում  այդ  սիրտը :  Տասնչորսերորդ  գիշերը  ցուցամատով  դիպավ  շնչերակին ,  ապա  ամբողջ  սրտին՝  դրսից  ու  ներսից :  Քննությունը  գոհացրեց  նրան :  Մի  գիշեր  հանգստացավ  և  ապա  վերադարձավ  սրտին ,  մի  մոլորակի  անուն  հիշեց  և  անցավ  մի  այլ  օրգանի  տեսիլքին :  Մի  տարի  չանցած  հասավ  կմախքին ,  թերթերունքներին :  Ամենադժվար  գործը  գուցե  անհամար  մազերը  եղան :  Կատարյալ  մի  մարդ  երազեց ,  մի  պատանի ,  բայց  սա  վեր  չէր  կենում ,  չէր  խոսում ,  աչքերը  չէր  բացում :  Գիշեր  գիշերվա  հետևից  քնած՝  մարդը  նրան  երազեց : Գնոստիկական  տիեզերագիտություններում  Արարիչները  հունցել  են  կարմիր  մի  Ադամ ,  որ  չէր  կարողանում  ոտքի  կանգնել .  այդ  հողե  Ադամի  պես  անճկուն ,  բիրտ  ու  պարզունակ  չէր  մոգի  գիշերների  ստեղծած  երազե  Ադամը :  Մի  երեկո  մարդը  քիչ  էր  մնում  ոչնչացներ  իր  գործը ,  բայց  զղջաց : ( Երանի  չզղջար ):  Հողի  և  գետի  աստվածություններին  ուղղված  աղոթքներն  սպառած՝  վայր  ընկավ ,  ով  գիտե ,  վագրի  թե  նժույգի  պատերի  առջև  և  աղերսեց  նրա  անծանոթ  օգնությունը :  Երազում  արձանը  տեսավ :  Նա  կենդանի  էր ,  դողդոջուն ,  նա  ոչ  թե  վագրի  ու  նժույգի  սարսափելի  մի  խառնուրդ  էր ,  այլ  միևնույն  ժամանակ  այդ  երկու  զորավոր  կենդանիներն  էր ,  նաև  ցուլ  էր ,  և՛  վարդ ,  և՛  փոթորիկ :  Բազմադեմ  այդ  աստվածությունը  հայտնեց ,  որ  իր  երկրային  անունը  Կրակ  է ,  որ  շրջանաձև  այդ  տաճարում ( և  նման  այդ  տաճարներում )  պաշտել  էին  իրեն  և  իր  պատվին  զոհաբերություններ  կատարել ,  հայտնեց  նաև ,  որ  ինքը  շնչավորելու  է  երազված  տեսիլքը ,  և  աշխարհի  ոչ  մի  արարած ,  բացի  կրակից  ու  երազողից ,  չի  իմանալու  նրա  ուրվականային  բնույթը :  Հրամայեց ,  որ  ծեսերում  վարժեցնելուց  հետո ,  նրան  ուղարկեն  ջրերն  ի  վար  հարատևող  բուրգերի  ավերակ  տաճարը ,  որպեսզի  այդ  ամայի  շինության  մեջ  գեթ  մի  ձայն  փառաբանի  իրեն :  Երազող  մարդու  երազում  երազելին  արթնացավ : Մոգը  կատարեց  այդ  հրամանները :  Որոշ  ժամանակ  տրամադրեց ( որն  ի  վերջո  երկու  տարի  տևեց )  տիեզերքի  գաղտնիքներին  և  կրակի  պաշտամունքը  սովորեցնելու  գործին :  Ներքնապես  ցավում  էր  նրանից  բաժանվելու  համար :  Մանկավարժական  կարիքի  պատրվակով  ամեն  օր  ավելացնում  էր  երազին  նվիրված  ժամերը :  Նաև  վերստեղծեց  աջ՝  գուցե  պակասող  ուսը :  Հաճախ  նրան  անհանգստացնում  էր  այն  տպավորությունը ,  որ  այդ  ամենն  արդեն  տեղի  է  ունեցել ...  Ընդհանուր  առմամբ  նրա  օրերը  երջանիկ  էին  անցնում ,  աչքերը  փակելիս  մտածում  էր՝ « Հիմա  որդուս  հետ  կլինեմ »:  Կամ ,  թեև  ոչ  շատ  հաճախ՝ « Ծնածս  զավակն  սպասում  է  ինձ ,  եթե  չգնամ ,  կմեռնի »: Աստիճանաբար  նրան  վարժեցրեց  իրականությանը :  Մի  անգամ  նրան  հրամայեց  դրոշակ  տնկել  հեռավոր  մի  գագաթի :  Հաջորդ  օրը  դրոշակը  ծածանվում  էր  գագաթին :  Օրեցոր  ավելի  հանդուգն ,  համանման  այլ  փորձարկումներ  կատարեց :  Որոշ  դառնությամբ  հասկացավ ,  որ  որդին  պատրաստ  է  ծնվելու ,  գուցե  և՝  անհամբեր :  Այդ  գիշեր ,  առաջին  անգամ  լինելով ,  համբուրեց  նրան  և  ուղարկեց  անմատչելի  անտառներով  և  ճահիճներով  բաժանված ,  գետի  հոսանքն  ի  վար  փայլատակող  ավերակների  տաճարը :  Նախ ( որպեսզի  երբեք  չգիտակցի  իր  տեսլային  բնույթը  և  ինքն  իրեն  մյուսների  նման  մարդ  համարի ) ՝  նրան  ներշնչեց  ուսուցման  տարիների  կատարյալ  մոռացումը : Ձանձրույթը  գոլորշացրեց  նրա  հաղթանակն  ու  ներքին  խաղաղությունը :  Մայրամուտին  ու  արևածագին ,  գուցե  երևակայելով ,  թե  ջրերն  ի  վար  մի  այլ  շրջանաձև  ավերակներում  իր  որդին  նույն  ծեսերն  է  կատարում ,  ծնկի  էր  գալիս  քարե  արձանի  առաջ  ու  աղոթում :  Գիշերները  չէր  քնում  կամ  քնում  էր  բոլոր  մարդկանց  նման :  Տիեզերքի  հնչյուններն  ու  ձևերը  աղոտ  դժգոհությամբ  էր  ընկալում ,  և  բացակա  որդին  իր  հոգու  այդ  փոքրացումներից  էր  սնվում :  Իր  կյանքի  նպատակը  բավարարված  էր :  Մարդն  հարատևեց  մի  տեսակ  ինքնամոռացման  մեջ :  Որոշ  ժամանակ  անց ,  որ  այդ  պատմության  որոշ  պատմիչներ  հաշվում  են  տարիներով ,  իսկ  ոմանք՝  հնգամյակներով ,  կեսգիշերին  նրան  անթնացրին  երկու  թիավարներ .  չկարողացավ  տեսնել  նրանց  դեմքերը ,  բայց  խոսեցին  Հարավային  տաճարում  բնակվող  կախարդական  մի  մարդու  մասին ,  որ  կարողանում  էր  առանց  այրվելու  կրակը  խառնել : Կախարդը  հանկարծ  հիշեց  Աստծու  խոսքերը :  Հիշեց ,  որ  աշխարհի  բոլոր  արարածներից  միայն  կրակը  գիտի  իր  որդու  տեսլային  բնույթի  մասին :  Սկզբում  հանգստացնող  այդ  հուշն  սկսեց  տանջել  նրան :  Վախեցավ ,  որ  որդին  խորհեր  այդ  անբնական  կարողության  մասին  և  ինչ - որ  ձևով  հայտնաբերեր  իր  ուրվականային  բնույթը :  Ոչ  թե  մարդ ,  այլ  մի  ուրիշ  մարդու  երազի  արտացոլանքը  լինել .  ի՜նչ  անհամեմատելի  նվաստացում ,  ի՜նչ  ճակատագիր :  Յուրաքանչյուր  ծնող  հետաքրքրվում  է  շփոթմունքի  կամ  երջանկության  պահին  իր  բեղմնավորած ( թույլատրած )  զավակով ,  բնական  էր ,  որ  մոգը  հազար  ու  մի  գիշերների  միջոցով ,  ջիղ  առ  ջիղ ,  հատկություն  ու  հատկություն  մտածեր  և  երկյուղեր  իր  որդու  ապագայի  մասին : Նրա  մտորումների  վախճանն  հանկարծակի  էր ,  սակայն  այդ  վախճանը  խոստացել  էին  որոշ  ակնհայտ  նշաններ :  Սկզբում ( երկար  երաշտից  հետո )  սարի  վրա  հայտնված  թռչնի  պես  թեթև  և  հեռավոր  ամպը ,  հետո՝  Հարավից  ընձառյուծի  լնդերի  պես  շառագունող  երկինքը ,  տարածվող  ծուխը ,  որ  ժանգով  պատեց  գիշերների  մետաղը ,  հետո՝  երկյուղած  անասունների  փախուստը :  Որովհետև  կրկնվեց  դարեր  առաջ  կատարվածը :  Կրակն  ավերեց  Կրակի  աստվածությանը  նվիրված  սրբավայրի  ավերակները :  Առանց  թռչունների  մի  արշալույսի  մոգը  տեսավ ,  թե  շրջապատող  հրդեհն  ինչպես  է  փարվում  պատերին :  Մի  պահ  մտածեց  ապաստան  որոնել  ջրերի  մեջ ,  բայց  հետո  հասկացավ ,  որ  մահը  գալիս  է  իր  ծերության  և  գործերի  վախճանը  թագադրելու :  Քայլեց  դեպի  կրակի  բոցերը :  Սրանք  չխայթեցին  նրա  մարմինը ,  շոյեցին  ու ,  առանց  կիզումի ,  ջերմությամբ  լցրին  նրա  մարմինը :  Սփոփված ,  նվաստացած ,  սարսափած՝  հասկացավ ,  որ  ինքն  էլ  է  մի  տեսիլք ,  որ  երևում  է  մեկ  ուրիշի  երազում : Աստերիոնի  տունը Աստվածաբանները և  Թշնամու  դեպքը 
Խորհրդավոր  հրաշքը 
Իսլամը  պնդում  է ,  թե  որևէ  կենդանի  էակի  պատկեր  հեղինակողը  Ահեղ  դատաստանի  օրն  իր  գործերի  հետ  հարություն  կառնի .  նրան  կհրամայվի  կյանք  տալ  նրանց ,  ու  կձախողվի ,  և  պատժի  կրակին  կհանձնվի  գործերի  հետ  միասին : Իրականության  այդ  կրկնապատկման  կամ  ուրվականային  բազմապատկման  սարսափը  ես  փոքրուց  ճանաչեցի ,  բայց  մեծ  հայելիների  առջև :  Հայելու  անսխալական  ու  անընդհատ  գործունակությունը `  իմ  շարժումներին  հետապնդելը ,  տիեզերական  հզոր  մնջախաղը ,  այդ  ժամանակ `  իրիկնանալուն  պես ,  չնաշխարհիկ  էին :  Աստծուն  և  իմ  պահապան  հրեշտակին  ուղղած  խնդրանքներիս  ամենահամառներից  մեկը  հայելիների  հետ  չերազելն  էր .  ես  գիտեմ ,  որ  նրանց  անհանգիստ  հսկում  էին :  Քանի  անգամ  զարհուրեցի ,  թե  ահա  կսկսեն  տարբերվել  իրականությունից ,  իսկ  ուրիշ  անգամներ  վախեցա  նրանց  մեջ  տեսնել  տարօրինակ  աղետներից  այլափոխված  իմ  դեմքը :  Բայց  իմացա ,  որ  այդ  վախը  հրաշալի  կերպով  նորից  աշխարհում  է .  պատմությունը  չափազանց  պարզ  է  ու  տհաճ : Հազար  ինը  հարյուր  քսանյոթին  մի  մելամաղձոտ  աղջկա  հետ  ծանոթացա `  սկզբում  հեռախոսով ( քանի  որ  Խուլիան  նախ  անանուն  և  անդեմ  ձայն  էր ),  հետո `  երեկոյան ,  մի  խաչմերուկում :  Աչքերը  մեծությունից  մտահոգ  էին ,  մազերը  սև  ու  հարթ ,  մարմինը `  նիհար :  Ֆեդերալների  թոռ  ու  թոռնուհի  էր ,  ինչպես  ես ` միապետականների ,  և  մեր  արյունները  կապող  այդ  հին  անհամաձայնությունը  հայրենիքի  առավել  խորունկ  տիրականություն  էր  մեզ  համար :  Տերերի  կողմից  լքվածի  տպավորությունը  թողնող  բարձր  առաստաղով  մի  մեծ  տանն  էր  ապրում ,  ոխի  և  աղքատիկ  համեստության  դառնության  մեջ :  Առիթից  առիթ  գիշերով ,  իսկ  հիմնականում  երեկոյան  երկուսով  քայլում  էինք  իր  Բալվաներա  թաղամասում :  Քայլում  էինք  կայարանի  հաստ  պատի  կողքով .  մի  անգամ  այդպես  Սարմիեանտո  փողոցով  հասանք  մինչև  Սենտենարյո  այգու  մացառախեղդ  ծառերը : Մեր  մեջ  սեր  եղավ ,  ոչ  սիրո  երազ .  ես  նրա  մեջ  զգում  էի  մի  ահագնություն ,  որն  ամբողջովին  օտար  էր  էրոտիկային  և  ինձ  ահաբեկում  էր :  Մտերմանալու  համար  բնական  է  աղջիկներին  մեր  պատանեկան  անցյալի  ճշմարիտ  թե  հորինովի  գծերի  մասին  պատմելը .  ես  երևի  մի  անգամ  պատմել  եմ  հայելիների  մասին :  Եվ  այդպես  հազար  ինը  հարյուր  քսանութ  թվականին  թելադրեցի  մի  զգայախաբություն ,  որը  պիտի  ծաղկեր  հազար  ինը  հարյուր  երեսունմեկ  թվականին :  Լսել  եմ ,  որ  հիմա  խելագարվել  է ,  և  ննջասենյակի  հայելինեը  քողարկված  են ,  որովհետև  նրանց  մեջ  տեսնում  է  իրեն  հափշտակող  իմ  արտացոլանքը ,  և  դողում  է  ու  լռում  և  ասում ,  որ  ես  հրաշալի  կերպով  հետապնդում  եմ  իրեն : Դժբախտ  ծառայությունը  իմ  դեմքի ,  իմ  հին  դեմքերից  մեկի :  Իմ  դիմագծերի  այդ  ատելի  ճակատագիրը  պիտի  որ  ինձ  ևս  ատելի  դարձնի ,  բայց  ես  արդեն  դրանից  հետո  եմ : Բաբելոնյան  վիճակախաղ էմմա  Ցունց Թշնամու  դեպքը 
Իսլամը  պնդում  է ,  թե  որևէ  կենդանի  էակի  պատկեր  հեղինակողը  Ահեղ  դատաստանի  օրն  իր  գործերի  հետ  հարություն  կառնի .  նրան  կհրամայվի  կյանք  տալ  նրանց ,  ու  կձախողվի ,  և  պատժի  կրակին  կհանձնվի  գործերի  հետ  միասին : Իրականության  այդ  կրկնապատկման  կամ  ուրվականային  բազմապատկման  սարսափը  ես  փոքրուց  ճանաչեցի ,  բայց  մեծ  հայելիների  առջև :  Հայելու  անսխալական  ու  անընդհատ  գործունակությունը `  իմ  շարժումներին  հետապնդելը ,  տիեզերական  հզոր  մնջախաղը ,  այդ  ժամանակ `  իրիկնանալուն  պես ,  չնաշխարհիկ  էին :  Աստծուն  և  իմ  պահապան  հրեշտակին  ուղղած  խնդրանքներիս  ամենահամառներից  մեկը  հայելիների  հետ  չերազելն  էր .  ես  գիտեմ ,  որ  նրանց  անհանգիստ  հսկում  էին :  Քանի  անգամ  զարհուրեցի ,  թե  ահա  կսկսեն  տարբերվել  իրականությունից ,  իսկ  ուրիշ  անգամներ  վախեցա  նրանց  մեջ  տեսնել  տարօրինակ  աղետներից  այլափոխված  իմ  դեմքը :  Բայց  իմացա ,  որ  այդ  վախը  հրաշալի  կերպով  նորից  աշխարհում  է .  պատմությունը  չափազանց  պարզ  է  ու  տհաճ : Հազար  ինը  հարյուր  քսանյոթին  մի  մելամաղձոտ  աղջկա  հետ  ծանոթացա `  սկզբում  հեռախոսով ( քանի  որ  Խուլիան  նախ  անանուն  և  անդեմ  ձայն  էր ),  հետո `  երեկոյան ,  մի  խաչմերուկում :  Աչքերը  մեծությունից  մտահոգ  էին ,  մազերը  սև  ու  հարթ ,  մարմինը `  նիհար :  Ֆեդերալների  թոռ  ու  թոռնուհի  էր ,  ինչպես  ես ` միապետականների ,  և  մեր  արյունները  կապող  այդ  հին  անհամաձայնությունը  հայրենիքի  առավել  խորունկ  տիրականություն  էր  մեզ  համար :  Տերերի  կողմից  լքվածի  տպավորությունը  թողնող  բարձր  առաստաղով  մի  մեծ  տանն  էր  ապրում ,  ոխի  և  աղքատիկ  համեստության  դառնության  մեջ :  Առիթից  առիթ  գիշերով ,  իսկ  հիմնականում  երեկոյան  երկուսով  քայլում  էինք  իր  Բալվաներա  թաղամասում :  Քայլում  էինք  կայարանի  հաստ  պատի  կողքով .  մի  անգամ  այդպես  Սարմիեանտո  փողոցով  հասանք  մինչև  Սենտենարյո  այգու  մացառախեղդ  ծառերը : Մեր  մեջ  սեր  եղավ ,  ոչ  սիրո  երազ .  ես  նրա  մեջ  զգում  էի  մի  ահագնություն ,  որն  ամբողջովին  օտար  էր  էրոտիկային  և  ինձ  ահաբեկում  էր :  Մտերմանալու  համար  բնական  է  աղջիկներին  մեր  պատանեկան  անցյալի  ճշմարիտ  թե  հորինովի  գծերի  մասին  պատմելը .  ես  երևի  մի  անգամ  պատմել  եմ  հայելիների  մասին :  Եվ  այդպես  հազար  ինը  հարյուր  քսանութ  թվականին  թելադրեցի  մի  զգայախաբություն ,  որը  պիտի  ծաղկեր  հազար  ինը  հարյուր  երեսունմեկ  թվականին :  Լսել  եմ ,  որ  հիմա  խելագարվել  է ,  և  ննջասենյակի  հայելինեը  քողարկված  են ,  որովհետև  նրանց  մեջ  տեսնում  է  իրեն  հափշտակող  իմ  արտացոլանքը ,  և  դողում  է  ու  լռում  և  ասում ,  որ  ես  հրաշալի  կերպով  հետապնդում  եմ  իրեն : Դժբախտ  ծառայությունը  իմ  դեմքի ,  իմ  հին  դեմքերից  մեկի :  Իմ  դիմագծերի  այդ  ատելի  ճակատագիրը  պիտի  որ  ինձ  ևս  ատելի  դարձնի ,  բայց  ես  արդեն  դրանից  հետո  եմ : Բաբելոնյան  վիճակախաղ էմմա  Ցունց Թշնամու  դեպքը 
Նրան  հիշում  եմ ( ես  իրավունք  չունեմ  այդ  սրբազան  բառն  արտասանելու,  այդ  իրավունքը  վերապահված  էր  միայն  մի  մարդու ,  և  այդ  մարդն  արդեն  մեռած  է )  մութ  անվանածաղիկը  ձեռքին  տեսնելով  նրան,  այնպես  ինչպես  չի  կարող  տեսնել  ոչ  մի  մարդ ,  նույնիսկ  եթե  նրան  նայի  արշալույսի  առաջին  հրացոլքից  մինչև  մայրամուտի  վերջին  հրացոլքը  իր  ողջ  կյանքի  ընթացքում :  Հիշում  եմ  ծխախոտի  ծխի  միջից  նրա  մտախոհ  հնդկացու  դիմագծերով  և  յուրօրինակորեն  հեռավոր  դեմքը :  Հիշում  եմ ( կարծես )  նրա  բարակ  ձեռքերը  ճիշում  եմ  այդ  ձեռքերի  հետ  միաժամանակ  Արևելյան  ափի  զինանշանով  մի  մատե ,  հիշում  եմ  պատուհանին  կախված  մի  դեղին  բնանկարով  խսիր :  Հստակորեն  հիշում  եմ  նրա  ձայնը ,  նրա  հին  արվարձանաբնակի  իտալական  սուլոցների  ազդեցությունը  չկրած  հանդարտ  զգայական  և  ռնգային  ձայնը :  Նրան  ընդամենը  երեք  անգամ  եմ  տեսել ,  վերջինը 1887  թվականին :  Դուք  ծրագրել  եք ,  որ  Ֆունեսի  մասին  գրեն  նրանք  ովքեր  ճանաչել  են  նրան ,  ինձ  շատ  է  ուրախացնում  այդ  հանգմանքը  իմ  վկայությունը  գուցե  լինի  ամենահամառոտը  և  անկասկած  ամենաղքաաը ,  սակայն  նա  կլինի  ձեր  հրատարակած  ժողովածուի  ամենաանաչառը :  Արգենտինացու  իմ  խղճուկ  վիճակն  ինձ  թույլ  չի  տա  գրել  ներբողական  ժանրով ,  որն  Ուրուգվայում  պարտադիր  ժանր  է ,  երբ  խոսքը  վերաբերում  է  ուրուգվայցուն :  Գրագետ ,  հավակնոտ ,  պորտենիո  իհարկե ,  Ֆունեսը  չարտասանեց  այս  վիրավորական  բառերը  բայց  վստահ  եմ ,  որ  ես  նրա  համար  մարդկանց  այդ  խղճուկ  տեսակի  ներկայացուցիչն  էի :  Պեդրո  Լեանդրո  Իպուչեն  գրել  է ,  որ  Ֆունեսը  գերմարդու  նախատիպ  է , « վայրի  և  տնաբույս  մի  Զրադաշտ »,  չեմ  վիճում  բայց  չպետք  է  մոռանանք  նաև ,  որ  նա  միևնույն  ժամանակ  Ֆրայ  Բենտոսից  է  Իպուչեի  հայրենակիցներից  մեկը՝  նրանց  հատուկ  անբուժելի  սահմանափակություն  ներով  հանդերձ : Ֆունեսից  ունեցած  իմ  առաջին  հիշողությունը  շատ  հստակ  է :  Ութսունչորս  թվականի  մարտ  կամ  փետրվար  ամսի  մայրամուտ  ներից  մեկն  էր :  Հայրս  այդ  տարի  ամառային  արձակուրդներին  ինձ  Ֆրայ  Բենտռս  էր  տարել :  Զարմիկիս  Բեռնարդո  Աեդոյի  հետ  էստանսիայից  վերադառնում  էինք  Սան  Ֆրանցիսկո  Ձիերին  նստած  երգում  էինք  և  դա  չէր  ինձ  երջանկացնող  միակ  հանգամանքը :  Անտանելիորեն  շոգ  օրից  հետո  թերթաքարագույն  մի  փոթորիկ ծածկել  էր  երկինքը :  Նա  սնվում  էր  հարավային  քամուց ,  ծառերն  արդեն  գժվել  էին ,  ես  վախ  ունեի ( հույս ),  որ  հորդառատ  անձրևը  մեզ  բացատում  կբռներ :  Փոթորկի  հետ  մրցության  մեջ  մտանք :  Կավաքարե  բարձր  մայթերի  մեջ  խորացող  մի  լիողոց  հասանք :  Հանկարծակիորեն  մթնել  էր ,  վերևում  շտապող  և  գրեթե  գողունի  քայլեր  լսեցի ,  աչքերս  բարձրացրի  նեղլիկ  ու  քանդված  մայթով ,  կարծես  նեղլիկ  ու  քանդված  պատի  վրայով  վազելիս  լիներ  մի  տղա  անցավ :  Հիշում  եմ  նրա  վարտիքը ,  տրեխները ,  խիստ  դեմքին  պլպլացող  ծխախոտը ,  և  այդ  ամենը  արդեն  անսահմանորեն  վիթխարի  ամպի  ֆոնին :  Բեռնարդոն  հանկարծ  կանչեց՝  Իրենեո ,  ժամը  քանի՞սն  է :  Մյուսը ,  առանց  երկինք  նայելու  առանց  կանգ  առնելու  պատասխանեց՝  Ութին  չորս  է  պակաս ,  պարոն  Բեռնարդո  Խուան  Ֆրանսիսկո :  Ձայնը  սուր  էր ,  հեգնոտ : Ես  այնքան  մտացրիվ  եմ ,  որ  պատմածս  երկխոսությունը  ուշադրությունս  չէր  գրավի  եթե  զարմիկս  այն  հետո  չկրկներ  մղված ( կարծում  եմ  յուրատեսակ  տեղական  հայրենասիրությամբ  և  ցանկանալով  ցույց  տալ  իր  կատարյալ  անտարբերությունը  իրեն  լրիվ  անվամբ  ծաղրաբար  մեծարելու  համար ): Ասաց ,  որ  տղան  Իրենեո  Ֆունեսն  էր  հանրությանն  հայտնի  իր  մի  քանի  տարօրինակություններով  դրանցից  ոչ  մեկի  հետ  չմտերմանալը  և  ժամացույցի  պես  ժամն  իմանալը :  Ավելացրեց ,  որ  ավանի  լվացարարուհիներից  մեկի՝  Մարիա  Կլեմենտինա  Ֆունեսի  որդին  է ,  և  որ  ոմանք  ասում  են ,  թե  հայրը  աղահանքում  աշխատող  անգլիացի  մի  բժիշկ  է ,  ոմն  Օ՚Կոննր  իսկ  ոմանք  էլ  պնդում  են ,  թե  Սալտո  նահանգում  բնակվող  ձի  վարժեցնողի  որդի  է :  Ապրում  է  մոր  հետ  Լաուպելների  ագարակի  կողքին : Ութսունհինգ  և  ութսունվեց  թվականների  ամառային  արձակուրդներն  անցկացրինք  Մոնտեվիդեոյում :  Ութսունյոթին  վերադարձա  Ֆրայ  Բենտոս :  Բնականաբար  հարցուփորձ  արի  բոլոր  ծանոթներիս  և  վերջում « ժամացույց  Ֆունեսի »  մասին :  Պատմեցին ,  որ  Սան  Ֆրանցիսկո  էստանսիայում  նրան  ձին  վայր  էր  նետել ,  և  հիմա  անհուսալիորեն  անդամալուծվել  է :  Հիշում  եմ  մոգականորեն  խռովող  այն  ազդեցությունը ,  որ  ինձ  պատճառեց  այդ  լուրը ,  ես  նրան  ընդամենը  մի  անգամ  էի  տեսել ,  ես  ձիու  վրա  նստած  գալիս  է  Սան  Ֆրանցիսկոյից ,  իսկ  ինքը  քայլում  էր  բարձր  մայթի  վրայով :  Բեռնարդոյի  շուրթերին  դեպքը  նմանվում  էր  անցյալի  պատառիկներով  կազմված  երազի :  Ասացին  թե  աչքերը  ետնաբակի  թզենուն  կամ  ինչ - որ  սարդոստայնի  հառած  անկողնուց  չի  շարժվում :  Մայրամուտին  թույլ  է  տալիս  որ  իրեն  բերեն  պատուհանի  մոտ :  Այն  աստիճանի  է  հասցրել  ամբարտավանությունը ,  որ  կարծում  է ,  թե  իրեն  կործանող  հարվածը  բարեգութ  է :  Նրան  երկու  անգամ  տեսա  իր  հավերժական  բանտարկյալի  դրությունը  կոպտաբար  ընդգծող  ճաղերի  ետևում ,  աոաջին  անգամ  անշարժ  էր՝  աչքերը  փակ ,  երկրորդ  անգամ  էլ  անշարժ  էր  կլանված  և  սանդոնիակի  բուրումնավետ  մի  տերև  էր  դիտում : Ոչ  առանց  որոշ  սնապարծության  ես  այդ  ժամանակ  սկսել  էի  լատիներենի  հիմնավոր  ուսումնասիրությունը :  ճամպրուկս  ընդգրկում  էր  Լոմոնի «De viris illustribus»[1]- ը  Քիշերի «Thesaurus»[2] 2  ը ,  Հուլիոս  Կեսարի « Մեկնաբանությունները »  և  Պլինիուսի « Naturalis Historia»[3]- ի  անզուգական  ժողովածուն ,  որն  ընկալելու  համար  անբավարար  էին ( և  են )  լատինագետի  իմ  համեստ  գիտելիքները :  Փոքրիկ  ավանում  ամեն  ինչ  արագ  է  տարածվում .  շուտով  ավանի  ծայրամասում  ընկած  իր  տանը  Իրենեոն  տեղեկացավ  այդ  անսովոր  գրքերի  գոյության  մասին :  Հոռոմ  ու  ծիսական  մի  նամակ  ուղարկեց ,  ուր  հիշատակում  էր « ութսունչորս  թվականի  փետրվարի  յոթի »  մեր  դժբախտաբար  շատ  կարճ  հանդիպումը ,  գովաթանում  էր  հենց  այդ  տարի  վախճանված  քեռուս՝  դոն  Գրեգորիո  Աեդոյի « Իտուսաիևգոյի  քաջարի  օրերին  երկու  հայրենիքներին  մատուցած  փառահեղ  ծառայությունները »  և  խնդրում ,  որ  բառարանի  հետ  միասին , « բնագիրը  ճիշտ  հասկանալու  համար ,  քանի  որ  դեռ  ինձ  անծանոթ  է  լատիներենը »,  ժողովածուներից  որևէ  մեկը  փոխ  տամ  իրեն ,  խոստանում  էր  գրեթե  անմիջապես  և  լավ  վիճակում  վերադարձնել :  Ձեռագիրը  կատարյալ  էր  շեղագիր  ուղղագրությունը  պատկանում  էր  այն  տեսակին ,  որի  ջատագովն  էր  Անդրես  Բելլոն i` y- ի  փոխարեն  և j`  ց - ի  փոխարեն :  Սկզբում  բնականաբար ,  մտածեցի ,  որ  կատակ  է :  Զարմիկներս  հավատացրին ,  որ  Իրենեոյի  տարօրինակություններից  մեկն  է :  Չգիտեի ,  աներեսության ,  տգիտության ,  թե  հիմարության  վերագրել  այն  միտքը ,  որ  խրթին  լատիներենը  բառարանից  բացի  այլ  միջոց  չի  պահանջում ,  նրան  ամբողջապես  հիասթափեցնելու  միտումով  Քիշերի «Gradus ad Parnassum»- ը [4]  և  Պլինի  ուսի  գործն  ուղարկեցի : Փետրվարի  տասնչորսին  Բուենոս  Այրեսից  հեռագիր  ստացա ,  ասում  էին ,  որ  անմիջապես  վերադառնամ  քանի  որ  հայրս « բնավ  լավ  չէ »:  Թող  Աստված  ների  ինձ  շտապ  հեռագրի  հասցեատերը  լինելու  սնափառ  գիտակցության  համար ,  ողջ  Ֆրայ  Բենտոսին  ժխտական  և  ստիպողական  մակբայի  հակասությունը  բացատրելու  տենչանքը  տղամարդավայել  ստոիցիզմ  ձևացնելով  ցավս  դրամատիկացնելու  միտումը ,  գուցե  և  շեղեցին  իսկական  ցավ  զգալու  հնարավորություններից   Ճամպրուկներս  պատրաստելիս  նկատեցի ,  որ  մոտս  չէին «Gradus»- ը  և «Naturalis historia»- ի  առաջին  հատորը : « Սատուրնը »  խարիսխը  բարձրացնելու  էր  հաջորդ  օրն  առավոտյան  այդ  գիշեր  ընթրիքից  հետո  ուղևորվեցի  Ֆունեսի  մոտ   Զարմացա ,  որ  գիշերն  էլ  ցեոեկվա  պես  ծանր  տոթ  էր   Համեստ  կոկիկ  տնակում  ինձ  ընդունեց  Ֆունեսի  մայրը   Ասաց ,  որ  Իրենեոն  ետնաբակի  սենյակում  է  և  որ  հավանաբար  սենյակը  մութ  կլինի ,  քանի  որ  Իրենեոն  մեռյալ  ժամերն  անցկացնում  է  առանց  մոմ  վառելու   Անցա  սալահատակ  բակը ,  մի  ջրանցքը ,  երկրորդ  բակին  հասա   Խաղողի  տունկ  կար  մթությունը  ինձ  կատարյալ  թվաց   Հանկարծ  Իրենեոյի  բարձր  ու  հեգնոտ  ձայնը  լսեցի :  Այդ  ձայնը  խոսում  էր  լատիներեն ,  այդ  ձայնը ( որ  խավարի  միջից  էր  գալիս )  դանդաղ  հաճույքով  հոդավորում  էր  ինչ - որ  ճառ ,  աղոթք  կամ  ոգեկոչում   Լատիներեն  ասույթներն  արձագանքում  էին  հողե  բակում  իմ  երկյուղին  դրանք  անըմթռնելի  անվերջանալի  թվացին  հետո  այդ  գիշերվա  հսկայական  երկխոսության  ընթացքում  իմացա ,  որ  այդ  տողերը Naturalis historia- ի  յոթերորդ  գրքի  քսանչորսերորդ  գլխի  առաջին  հատվածն  են   Այդ  գլխի  նյութը  հիշողությունն  է ,  վերջին  խոսքերն  էին՝ ut nihil non iisdem verbis redderetur auditum[5]   Առանց  ձայնը  վախելով  Իրենեոն  ասաց ,  որ  ներս  մտնեմ   Անկողնում  պառկած  ծխում  էր :  Ինձ  թվում  է ,  որ  մինչև  արշալույս  նրա  դեմքը  չտեսա ,  կարծես  հիշում  եմ  միայն  ծխախոտի  թույլ  կրակը   Սենյակը  խոնավ  էր   Նստեցի  կրկնեցի  հեռագրի  և  հորս  հիվանդության  պատմությունը  Հասնում  եմ  հիմա  պատմվածքիս  ամենադժվար  կետին   Այն ( լավ  է ,  որ  ընթերցողն  արդեն  իմանա )  կես  դար  առաջ  տեղի  ունեցած  այդ  երկխոսությունից  բացի  այլ  սյուժե  չունի   Չեմ  փորձի  կրկնել  նրա  այժմ  արդեն  անդառնալի  բառերը   Կնախընտրեմ  ճշմարտությամբ  ամփոիել  նրա  հաղորդած  մտքերը   Անուղղակի  ձևը  հեռավոր  է  ու  թույլ  գիտեմ ,  որ  զոհաբերում  եմ  պատմվածքիս  դիպուկությունը ,  թող  ընթերցողներս  երևակայեն  այդ  գիշեր  ինձ ընկճող  ընդհատումները : Իրենեոն  լատիներեն  և  իսպաներեն  սկսեց  թվարկել Natural is historian- ում  տեղ  գտած  հրաշալի  հիշողություն  ունեցող  մարդկանց  մասին  բոլոր  դեպքերը ,  պարսիկների  թագավոր  Կյուրոսը ,  որ  իր  զորաբանակի  զինվորներին  մեկ  առ  մեկ  անվանապես  ճանաչում  էր ,  Միհրդատ  Եվպատորը ,  որ  դատավորի  պաշտոնն  էր  վարում  իր  կայսրության 22  լեզուներով  հիշագիտության ,  գյուտարար  Սիմոնիդեսը  Մեթրոդորոն ,  որ  տիրապետում  էր  մի  անգամ  լսածը  ճշգրտորեն  կրկնելու  արվեստին   Անկեղծորեն  հիացավ  այն  բանից ,  որ  նման  դեպքերը  հիացմունք  էին  պատճառում   Ասաց ,  որ  ձիուց  ընկնելուց  առաջ  ինքը ,  բոլոր  քրիստոնյաների  նման  կույր  էր  խուլ  ապուշ  և  հիշողություն  չունեցող  մի  մարդ ( Փորձեցի  հիշեցնել  նրան ,  թե  ինչ  ճշգրտությամբ  է  ընկալում  ժամանակը  և  որքան  հեշտությամբ  է  հիշում  հատուկ  անունները ,  չլսեց  ինձ )    Տասնինը  տարի  ապրել  էր   Երազի  մեջ  նայել  էր  առանց  տեսնելու ,  լսել  էր  առանց  լսելու ,  մոռացել  էր  ամեն  ինչ ,  գրեթե  ամեն  ինչ   Ընկնելու  պահին  կորցրել  էր  գիտակցությունը ,  ուշքի  գալով  նկատել ,  որ  առկա  ամեն  ինչ  անտանելիորեն  հարուստ  ու  հստակ  է  այդ  պահից  իր  մեջ  արթնացել  են  ամենահին  ու  մանկության  ամենաանշան  հիշողությունները   Հետո  իմացել  էր  իր  անդամալուծության  մասին   Դեպքը  նրան  ամենևին  չէր  հուզել   Մտածել ( զգացել )  էր ,  որ  անշարժությունը  շատ  փոքր  գին  է   Այժմ  իր  ընկալումն  ու  հիշողությունը  անսխալական  էին  Մենք  մի  ակնարկով՝  ընկալում  ենք  սեղանի  վրայի  երեք  գավաթները ,  Ֆունեսը՝  խաղողաորթի  յուրաքանչյուր  ողկույզն  ու  հատիկները   Գիտեր  հազար  ութ  հարյուր  ութսուներկուսի  ապրիլի  երեսունի  արշալույսի  հարավային  ամպերի  ձևը  և  իր  հիշողության  մեջ  դրանք  կարող  էր  համեմատել  ընդամենը  մի  անգամ  տեսած  իսպանական  գրքի  թերթերի  և  Կեբրաչոյի  ճակատամարտի  նախօրյակին  Ռիո  Նեգրո  գետում  թիակի  բարձրացրած  փրփուրի  գծերի  հետ   Այդ  հիշողությունները  սովորական  չեն ,  ամեն  մի  տեսողական  պատկեր  կապված  է  մկանային  ջերմային  և  այլ  զգացողությունների  հետ   Կարող  էր  վերստեղծել  բոլոր  երազներն  ու  կիսաերազները   Երկու  թե  երեք  անգամ  նա  հիշողությամբ  վերստեղծել  էր  ամբողջական  մի  օր ,  մի  պահ  անգամ  չէր  կասկածել ,  բայց  ամեն  մի  վերստեղծում  պահանջել  էր  նույնպես  ամբողջական  մի  օր   Ասաց՝  Ես  մենակս  ավելի  շատ  հիշողություններ  ունեմ ,  քան  աշխարհը  աշխարհ  դառնալուց  հետո  բոլոր  մարդկանց  հիշողությունների  գումարը   Ասաց  նաև՝  Իմ  քունը  նույնն  է ,  ինչ  ձեր  արթնությունը   Իսկ  արշալույսի  դեմ  ավելացրեց՝  Իմ  հիշողությունը  պարոն ,  նման  է  աղբանոցի   Գրատախտակի  վրա  գծված  շրջանակը  եռանկյունին ,  քառանկյունին  կամ  շեղանկյունին  այնպիսի  ձևեր  են ,  որ  կարող  ենք  ամբողջապես  ընկալել ․  այդ  նույն  ձևով  էր  Իրենեոն  ընկալում  ձիու  փոթորկոտ  բաշը ,  սարալանջին  արածող  նախիրը ,  հարափոխ  կրակը ,  անհամար  մոխիրը  և  երկար  հուղարկավորության  ընթացքում  հանգուցյալի  դեմքի  փոփոխությունները :  Չգիտեմ ,  թե  քանի  աստղ  էր  տեսնում  երկնքում  Սրանք  էին  նրա  ասածները ․  ոչ  այն  ժամանակ  եմ  կասկածել  նրա  ասածներին ,  ոչ  էլ  հիմա  եմ  կասկածում :  Այն  ժամանակ  ոչ  կինո  կար ,  ոչ  ձայնասփյուռ ,  բայց  անհավանական  է  և  նույնիսկ  անհավատալի ,  որ  ոչ  ոք  Ֆունեսի  հետ  փորձ  չկատարեց   Այո ,  մենք  միշտ  հետաձգում  ենք  հետաձգելին ,  գուցե  հոգու  խորքում  բոլորս  էլ  գիտենք ,  որ  մենք  անմահ  ենք  և  որ  վաղ  թե  ուշ  յուրաքանչյուր  մարդ  անելու  և  իմանալու  է  ամեն  ինչ  Մթության  մեջ  դեռ  հնչում  էր  Ֆունեսի  ձայնը   Ասաց ,  որ 1886  թվականին  հնարել  էր  թվային  համարակալման  յուրօրինակ  մի  համակարգ  և  մի  քանի  օրվա  ընթացքում  հասել  մինչև  քսանչորս  հազարը   Գրի  չէր  առել ,  քանի  որ  մի  անգամ  մտածածը  չէր  կարող  մտքից  ջնջել   Իր  առաջին  խթանը  կարծեմ « երեսուներեք  պեսո »  անվանելու  համար  մի  բառի  և  մի  նշանի  փոխարեն  երկու  նշան  և  երեք  տառ  օգտագործելու  տհաճությունն  էր   Հետո  խելահեղ  այդ  սկզբունքը  կիրառեց  մյուս  թվերի  համար   Յոթ  հազար  տասներեքի  փոխարեն  ասում  էր ( օրինակի  համար )  Մաքսիմո  Պերես ,  յոթ  հազար  տասնչորսի  փոխարեն՝  գնացք ,  այլ  թվեր  էին  Լուիս  Մելիան ,  Լաֆինուրը  Օլիմարը ,  ծծումբը ,  թամբերը ,  կետը ,  գազը ,  թեյնիկը ,  Նապոլեոնը ,  Ագուստին  դե  Վեդիան   Հինգ  հարյուրի  փոխարեն  ասում  էր՝  ինը   Յուրաքանչյուր  բառ  ուներ  դրոշմանման  յուրահատուկ  մի  նշան ,  վերջիններս  շատ  բարդ  էին  ես  փորձեցի  բացատրել ,  որ  այդ  անկապ  ձայների  ռապսոդիան  թվային  համակարգի  պահանջարկի  ճիշտ  հակառակն  է   Ասացի ,  որ  ասել 365  նշանակում  է  նկատի  ունենալ  երեք  հարյուրյակ ,  վեց  տասնյակ ,  հինգ  միավոր  այսինքն  վերլուծություն  անել  և  որ  նման  վերլուծությունը  հնարավոր  չէ   Սևամորթ  Թիմոթեո  կամ  սաստիկ  ծեծ « թվերում »  Ֆունեսը  չհասկացավ  կամ  չուզեց  հասկանալ  ինձ  Լոկը XVII  դարում  առաջարկել ( և  մերժել )  է  անհնարին  մի  լեզու ,  ուր  ամեն  մի  առանձին  իր  յուրաքանչյուր  քար ,  յուրաքանչյուր  թռչուն  և  յուրաքանչյուր  ճյուղ  ունենալու  էր  իր  հատուկ  անունը   Ֆունեսն  էլ  էր  ծրագրել  համանման  մի  լեզու ,  բայց  հրաժարվել  էր  գտնելով ,  որ  դա  շատ  ընդհանուր  և  երկդիմի  համակարգ  է   Եվ  իսկապես ,  Ֆունեսը  ոչ  միայն  հիշում  էր  ամեն  մի  սարի  յուրաքանչյուր  ծառի  ամեն  մի  տերևը ,  այլ  նաև  ե՞րբ  և  քանի  անգամ  է  այն  ընկալել  կամ  երևակայել   Նա  որոշեց  անցյալի  հուշերը  սահմանափակել  մինչև  յոթանասուն  հազարը  և  ապա  դրանք  սահմանել  թվերով   Նկատի  առնելով  երկու  հանգամանք  հրաժարվեց  առաջին ,  որ  գործն  անվերջանալի  է ,  երկրորդ՝  որ  անօգուտ  է   Մտածեց ,  որ  մահվան  ժամին  հազիվ  թե  կարողանա  դասակարգել  մանկության  հիշողությունները : Նշածս  երկու  ծրագրերն  էլ ( բնական  թվերի  համար  անսահման  մի  բառապաշար  և  հիշողության  պատկերների  համար  մտային  անպետք  մի  քարտարան )  անխոհեմ  են ,  սակայն  ակնարկում  են  աղոտ  մի  մեծություն ,  և  թույլ  են  տալիս  ընդնշմարել  կամ  կռահել  Ֆունեսի  գլխապտույտ  պատճառող  աշխարհը   Նա  չմոռանանք  չէր  կարող  ընդհանուր  պլատոնական  գաղափարների  հետ  առնչություններ  ունենալ   Նա  ոչ  միայն  չէր  կարող  հասկանալ ,  որ « շուն »  տեսակի  անունը  իրարից  այնքան  տարբեր  զանազան  չափսերի  ու  ձևերի  արարածներ  է  ներառում ,  նրան  նույնիսկ  խանգարում  էր  այն ,  որ  ժամը  երեքն  անց  տասնչորսին ( կողքից )  տեսած  շունը  ժամը  երեքն  անց  քառորդին ( դիմացից )  տեսած  շան  նույն  անունն  էր  կրում   Հայելու  մեջ  իր  սեփական  դեմքը  ձեռքերը  ամեն  անգամ  զարմացնում  էին  իրեն   Սվիֆտը  պատմում  է ,  որ  Լիլիպուտիայի  կայսրը  նկատում  էր  ժամացույցի  սլաքների  շարժումը   Ֆունեսն  ընկալում  էր  ապականման  տաղտկալի  առաջ »  խաղացումը   Նույն  ձևով  ընկալում  էր  մահվան  և  խոնավության  առաջխաղացումը՝  Բազմաձև  անմիջական  և  անտանելիորեն  ճշգրիտ  մի  աշխարհի  միայնակ  ու  պայծառամիտ  հանդիսատեսն  էր :  Բաբելոնը ,  Լոնդոնն  ու  Նյու  Տորքը  վայրենի  փայլով  ապշեցնում  են  մարդկային  երևակայությունը ,  ոչ  ոք  նրանց  բազմամարդ  աշտարակներում  կամ  եռուն  պողոտաներում  չի  զգացել  անխոնջ  իրականության  ճնշումն  ու  տոթը ,  այնպես  ինչպես  այն  օր  ու գիշեր  ընկալել  է  հարավամերիկյան  իր  խղճուկ  արվարձանում  դժբախտ  Իրենեոն   Նրա  համար  շատ  դժվար  էր  քնել :  Քնել  նշանակում  է  ուշադրությունը  շեղել  աշխարհից   Ֆունեսը  անկողնում  մեջքի  վրա  պառկած ,  խավարի  մեջ  պատկերացնում  էր  իրեն  շրջապատող  տներից  յուրաքանչյուրի  ճեղքն  ու  զարդաքանդակը ( Կրկնում  եմ ,  որ  նրա  հիշողություններում  ամենաչնչին  կարևորություն  ունեցող  բանն  ավելի  մանրակրկիտ  ու  վառ  է  քան  մեր  ընկալած  ֆիզիկական  հաճույքը  կամ  ֆիզիկական  տանջանքը )    Դեպի  արևելք  բացատ  մի  վայրում  նոր  անծանոթ  կիսավարտ  տնակներ  էին  կառուցվել   Ֆունեսը  դրանք  պատկերացնում  էր  սև  կուռ  միասեռ  խավարից  կառուցված :  Նա  դեմքը  դարձնում  էր  դեպի  այդ  կողմը  ու  քնում   Նաև  ինքն  իրեն  պատկերացնում  էր  գետի  մեջ  և  հոսանքը  օրորում  էր  ու  լուծում  նրան  իր  ջրերին  Առանց  որևէ  դժվարության  սովորել  էր  անգլերենը ,  ֆրանսերենը ,  պորտուգալերենն  ու  լատիներենը   Կարծում  եմ ,  սակայն ,  որ  մտածելու  ունակություն  չուներ   Մտածել  նշանակում  է  տարբերությունները  մոռանալ ,  ընդհանրացնել ,  վերացարկել   Ամենատարբեր  իրերով  լեփ֊լեցուն  Ֆունեսի  աշխարհում  գոյություն  ունեին  միայն  անմիջական  մանրամասնությունները  Արշալույսի  զգուշավոր  լույսը  ներս  մտավ  հողե  բակից  Այդ  ժամանակ  տեսա  ամբողջ  գիշեր  խոսող  ձայնի  դեմքը   Իրենեոն  տասնինը  տարեկան  էր ,  ծնվել  էր 1868  թվականին   Նա  ինձ  թվաց  բրոնզի  պես  կոթողային ,  ինձ  թվաց ,  որ  նա  Եգիպտոսից  էլ  հին  է ,  որ  նա  գոյություն  է  ունեցել  բուրգերից  ու  մարգարեություններից  էլ  առաջ :  Մտածեցի ,  որ  իմ  արտասանած  յուրաքանչյուր  բառը ( յուրաքանչյուր  շարժուձևը )  հարատևելու  էր  նրա  անզիջում  հիշողության  մեջ  ինձ  բթացնում  էր  անօգուտ  շարժումներ  անելու  երկյուղը  Իրենեո  Ֆունեսը  վախճանվեց 1889  թվականին  թոքերի  բորբոքումից   Տես նաև  Մյուս  մահը Շեմին  նստած  մարդը Շրջանաձև  ավերակներ 
Ի՞նչ  է  անքնությունը Հարցը  հռետորական  է ես  շատ  լավ  գիտեմ  պատասխանը Դա  վախ  և  ողջ  գիշերվա  ընթացքում  զանգի  ծանր  և  անդրդվելի  ղողանջի  լսողություն է. դա  փորձ  է  անուժ  կախարդանքի  օգնությամբ  հանգստացնել  շնչահեղձությունը. դա  մարմնի  ծանրություն  է մարմին որը  մի  կողքից  շրջվում  է  մյուս  կողքի  վրա. դա  կոպերի  սեղմում  է դա  զառանցանքի  վիճակ  է այլ  ոչ  թե  արթնություն դա  վաղուց  ի  վեր  անգիր  սովորած  տողերի  բարձրաձայն  ընթերցանություն  է դա  մեղքի  զգացում  է  այն  բանի  համար որ  արթուն  ես երբ  քնած  են  ուրիշները դա  մոռացության  մեջ  ընկնելու  ցանկություն է բայց  նաև այդ բանը անելու  անկարողություն դա  սարսափ  է  այն  մտքից որ  ողջ  ես  և  նորից  շարունակում  ես  ապրել դա  ոչ  ճիշտ  առավոտ  է Իսկ  ի՞նչ  է  ծերությունը Դա մարմնի մեջ մնալու սարսափն է, որը օրեցօր ավելի է հրաժարվում ենթարկվել, դա անքնություն է, որը չափվում է տասնամյակներով, այլ ոչ թե ժամացույցի պողպատե սլաքներով ,  դա բեռն է գիտակցության, որ դատապարտված ես ծովերին և բուրգերին, հին գրադարաններին և արքայատոհմերին, Ադամի տեսած լուսածագերին, սեփական ձեռքերին և ոտքերին, սեփական ձանձրալի դարձած ձայնին, հիշողությունների ճահճին, անվան հնչմանը, այդպես էլ չսովորած իսպաներենին և երբեք չիմացած լատիներենի հանդեպ կարոտին, դա անկարողություն է կտրելու այդ ամենը մի հարվածով  և գիտակցություն այն բանի, որ դեռ ողջ ես և նորից շարունակում ես ապրել:  